62003016	Faith	Hen mangacharantaaw hen tot-owa way layad , wat hen anchi enammaan Jesu Cristu . Te hiya , inidchatna hen acharna way matéy para an chitaaw . Wat chitaaw , masapor koma idchattaaw agé hen achartaaw para hen ifataaw , tàén yachi hen iyatéytaaw .
43013001	Grace	Angkay hiyachi way mafigat wat lagsak way Manmanma-an hen iggay mapchitan hen a-anà hen ganà Israel ad Egipto , yag innilan Jesus way inumchah hen tempon hen mamfangchana ad uchu an Amana . Yag ammag amchan hen layadna hen anchichay tatagu way sommorot an hiya hen antoy lota way ammag maid mepaniyan hen manlaychana an chicha , yag empàipàilana hen yachiy layadna ingganah natéyana .
58003017	Sin	Yag henocha agé hen anchichay nangempa-aningarngar an Apudyus ah opatporo way tawén no faén ammag chicha chillu way anchag cha fummasofasor yag nan-atéycha amin ah chanak gapon fasorcha .
60001014	Recommendation	A-anà chitaaw an Apudyus , wat masapor a-abfurotontaaw paat hiya way achitaaw epap-arufus hen ma-awisan hen hamhamàtaaw way kasen mangamma hen anchichay laweng way chataaw enammaan hen cha-antaaw nangammuwan hen anchi katot-owaan .
45011032	Grace	Yaha hen enkaman Apudyus ta wachay mepàil-an hen kafasoran hen aminay katagutagu ta wacha agé hen ekamanna way mangempàila hen ség-angna hen aminay katagutagu .
66006006	Description	Yag chengngar-o hen kaman chan ale way cha marpon anchi iggaw hen anchi opatay parsowa way ekatnéén , “ Mabtel hen antoy lota wat makilo hen egad , wat hen laon hen ihay kilo way fégahat pasar hen labfun hen ihay ag-agaw way yachi agé hen mekaman hen hensarép way fa-aw . Ngém achi ma-atob hen laon hen fayah ya hen manteka . ”
59004010	Recommendation	Te no epafafayu hen acharyu an Apudyus wat pangatowéna chàyu .
44017031	Grace	Te loohna kenédchéngan hen anchi ag-agaw way mangu-uwwisana hen aminay tatagu hen antoy lota . Ya chinuchuttokana agé hen anchi nalimpiyu way uwis way manguwis hen angamin . Ya hen nangempàil-ana hen egachay tatagu way hiya hen anchi tot-oway chinutokana , wat nan-uchiyéna hiya hen natéyana . ”
43019002	Description	Yag hen anchichay sorchachu , anchag finallengawngaw hen anchi pagat yag empahòrongcha an hiya way yachi ano hen koronana te are , ya anchaat agé lumfongan ah chittakan way kaman lumfong chi are .
54005014	Recommendation	Wat hen itugun-o hen anchichay nà-amfaro way chadcha-an marakay , unninaat no kasencha mangahawa ta umanàcha ta wachay halimunancha way himfafaryan te no yachi , maid énnén hen anchichay achi manlayad an Apudyus way manumsek an chitaaw .
43014011	Faith	Afurotonyu koma hen chà ifaga way nampachong-anin Ama te nan-ahewacha-ani way chuwa . Yag no achi ummat hen antoy chà aryén ah mangafurotanyu , afurotonyu koma chillu gapo hen anchichay chà ammaan . ”
66020014	Violence	Yag hen hiyachi , amin hen anchichay natéy way narpod Hades , netap-archa amin hen anchi cha gumilagilab way apoy way kaman yanggay fayfay . Ya hen anchi fayfayanchi , yachi hen anchi ekatchéén pegwan chi atéyan way yachin anchi térén way mesenaan an Apudyus ah ing-inggana .
58009026	Description	Te non an yachi way ammag tenawén hen manginchatonana hen charana , wat masapor kankanayén agé hen matéyana way nanepod hen na-ammaan hen antoy lota . Ngém faén metchi hen nekaman , te hen nekaman , egad tég-angay hen anongoh hen tempo yag anat umale ah Cristu hen antoy lota way nanginchaton hen acharna paat an Apudyus ah mamayadna hen fasor hen katagutagu ah ing-inggana ya achi kasen mepegpegwachi .
44013018	Description	Ya hen unig hen opatporo way tawén , henalimunana chicha ya enanohana hen chacha enkamkaman hen chachan fangngafangngachan hen anchi chanak way lota .
46011033	Recommendation	Wat hiyachi sosnod , no ma-among-ayu way mangan hen anchi Manmanma-an an Apo Jesu Cristu , masapor manhinnééd-ayu ta an-ayuwat mangan amin .
66006012	Violence	Yachi yag fin-atan agé hen anchi Karnero hen anchi ma-aném way nep-at . Yag anat agég nanlunig ah ammag napegsa , ya ammag nachép hen anchi init way ammag ngémmétég way kaman hen ngéttéganay lopot . Ya ammag chummitakat agé hen anchi hérag way kaman kachitak chi chara .
58011035	Violence	Yag gapo agé hen afurot hen tapenay inin-ina wat wacha hen nepauchi way ahimfafaryancha way natéy . Na-ammaan amin chachi gapon afurotcha an Apudyus . Manowat te wachacha agé hen tapena way gapon afurotcha , wat napàpàgangcha ingganah natéyancha , te anchag achi manchùgan ah Apudyus way uray yachi hen milufusancha non an umat , te ancha chillug nanchinlan hen mepauchiyancha way mètagu an Apudyus .
44016037	Violence	Ngém imfagan agé Pablo hen anchichay poles way mangaliyén , “ Ay ammoh ammag naraka , te chàni angkay agéat tatagun hen Roma chàni . Yag iggay chàni finistigar ah usto yag cha chàniyat epahaprat hen sangwanan hen chuaray tatagu yag imfarud chàni . Wat ay ammoh mafalinha ah ma-ammaan hen tatagun hen Roma . Yag ay ad uwanat agé yag etat-allingébyu chàni way mangemparyaw . Achi mafalin te egad umale hen anchichay toray paat way i mangemparufus an chàni hen sangwanan hen anchichay chuar way tatagu . ”
45013009	Recommendation	Te ilanyu ngén , no tongparéntaaw hen anchi ihà-an way orchin way ekatnéén , “ Masapor laylaychén hen ifa way kaman hen manlaychan hen achar , ” anna angkay ammag ahapén amin hen anchichay tapenay orchin way kaman hen anchi orchin way ekatnéén , “ Achi cha chumagchagas ya achi cha pomatéy , achi cha mangakaw , achi cha gamgaman hen kok-owan hen ifa , ” ya anat agé hen anchichay tapena .
62003003	Faith	Wat amin way tatagu way yachi hen chacha namnaméén , ar-arwachancha ta nacharos koma amin hen chacha am-ammaan , kaman hen kachachallos Jesu Cristu .
45007022	Faith	Ngém ammag pararo chillu hen layad hen hamhamào way mangamma hen anchi laychén Apudyus ,
50004004	Recommendation	Hen ifagà an chàyu amin , antaaw ammag lomaylayad ah ing-inggana gapon nelarammongantaaw an Apo Jesu Cristu . Wat ta epegwà agéy mangimfaga way antaaw yanggay ammag lomarayyad .
66001012	Description	Angkay hiyachi way namfiliwità way mangila koma hen anchi cha managépfar an haén , yag innila-at agé hen pituy cha mepatpatngan hen helaw way pahig faletò .
58003018	Sin	Yag henocha agé hen anchichay tatagu way nangensapataan Apudyus way achina epagpaghép hen anchi lota ah man-inungarancha koma . Maid kasen no faén chillu hen anchichay anap-otaaw way ammag achi omafurot .
43010008	Sin	Wat amin hen anchichay namangpango no haén way nat-én hen chacha intudtuchu , chichachi hen cha chumachael ya manga-akaw . Ngém chicha , iggay enafurot hen anchichay karnerò .
60002018	Recommendation	Chàyu way a-alepan , masapor afurotonyu hen ifagan hen apoyu ya rispituwényu agé chicha way faén yanggay hen anchichay na-anoh way ap-apo te uray agé hen anchichay nan-auyong .
44006013	Description	Yachi agé yag empa-ayagcha hen anchichay mangempafasor ah kétém , wat anchag namparang way mangaliyén , “ Ammag achi somarcheng hen antoy tataguwanto way cha mangsomangsot hen anchi na-apudyusan way Templotaaw ya hen orchintaaw way ensorat Moses .
47005018	Faith	Ah Apudyus hen cha mangamma amin an cha nadchi way hiya , gapo hen enammaan Cristu wat imfangadna hen tatagu an hiya ah kasenna mangifaan . Yag impiyarna agé an chàni hen katudtuchuwan hen tatagu mepanggép hen anchi mangimfangchana hen tatagu ah man-ifana .
59005010	Recommendation	Hamham-éntaaw ngén agé hen anchichay nangimfaga hen alen Apudyus ad namenghan way profeta , ta torachéntaaw hen enkamancha way nanganoh hen aminay nepachah an chicha .
44002021	Faith	Ya umchah agé hen tempo way uray heno way tagu way manchawat an haén , wat hara-à hiya ah achina metap-aran . ’ Yachi hen ensorat Joel ad namenghan . ”
66007012	Faith	Yag chinayawcha hiya way mangaliyén , “ Yato tot-owa hen mekaman te heay Apudyus , lébféngno way machachayaw te hea hen kangangatowan ya kararaengan , ya hea agé hen mannakafael way maid achi mafalin an hea . Wat an-anig manyayaman an hea ya chachayyawénni hea gapoh kaenammayno ah ing-inggana way maid péppégna . Amen . ”
60003003	Recommendation	Ya faén agé hen mangiggaanyu hen ang-anggayu hen mangempàila hen kena-ammayyu way finufae , ya umat agé hen chayu mamisngafisngayan hen fuùyu .
55001008	Faith	Wat yaha hen achita cha mafiinan way mangentàchég an Apotaaw way Jesu Cristu , ya achia agé cha mafiinan mepanggép an haén way nifafarud gapon hiya . Ta anno yanggay ammag anohan way mèlak-am hen ligat way lak-amén chillu hen heno way mangempagngar hen anchi ammayay chamag , te papegséén chillu Apudyus chitaaw way manganoh amin an cha nadchi .
43017019	Description	An-og idchat hen achar-o an hea way matéy para an chicha ta chicha , midchatcha agé an hea . ”
66003002	Recommendation	Yag kaman-ayu agé nanasséy wat fumangon-ayu ta iyam-ammayu hen annay aket way afurotyu ta achi paat maonghor . Te hen inchahà an chàyu , wat ammag cha-an mènong an Apudyus hen annay chayu am-ammaan .
66016004	Description	Yachi yag émméy agé hen anchi miyatloy anghel way i nanginhiyat hen ininggaw hen chuyugna , yag hen egachay wangwang ya fufun hen nanginhiyatana . Wat ammag namfalin ah chara hen aminay chanum an cha nadchi .
45005002	Faith	Yag gapo agé hen afurottaaw an Jesu Cristu wat chataaw melak-am hen ség-ang Apudyus way chataaw agé lènéén ad uwan . Wat antaaw ammag lomaylayad gapon anchi namnamataaw way mètape hen kachayawan Apudyus .
49005005	Sin	Te hen anchichay tatagu way aggaisaw ya lenoroko hen a-ammacha , sigurachu way achicha metape hen mantorayan Apudyus way hen-ama an Jesu Cristu . Ya umat agé hen anchichay man-am-ameam ah egad te chicha , ancha cha apudyusén hen kok-owa way yachin patigéncha yag faénat agé ah Apudyus .
58011008	Faith	Yag ah Abraham agé hen iha way gapo yanggay hen afurotnaat annag enammaan hen imfagan Apudyus an hiya way i fummabréy hen safali way lota way ekat Apudyusén epatawidna an hiya . Wat ammag lummigwat way maid innilana no heno hen torongona .
49005018	Recommendation	Achitaaw agé eparufus hen achar way mamfutang te ammag chumachaelchi . Ta hen ekamantaaw , antaaw an eparufus hen Espiritun Apudyus way mamangchén hen hamhamàtaaw .
61002002	Sin	Ngém tàén chilluchi wat chuar hen somorot an chicha way mèamma agé hen anchichay laweng way chacha ammaan . Wat gapon chichaat ammag maustan hen anchi katot-owaan mepanggép an Jesu Cristu .
49002018	Faith	Yag ad uwan , amintaaw way Judio man ono faén Judio , torongan hen Espiritun Apudyus chitaaw amin way metape an Apudyus gapon enammaan Jesu Cristu .
44021025	Recommendation	Ngém mepanggép agé hen anchichay faén Judio way cha omafurot , maid met imfagataaw way masapor tongparénchachi , te hen tugun way ensorattaaw an chicha , wat achicha koma issa hen heno way mehnga ya achicha agé issa hen chara ya hen heno way naskar way cha-an lomayaw hen charana . Ya masapor agé achicha mì-isséy hen faén ahawacha . Yaha met yanggay hen ensorattaaw an chicha . ”
44005003	Sin	Ngém ekat Pedro an hiyéén , “ Pakay emparufusno ah Chumunyu way mangawis hen hamhamàno ah mangétkétmam hen Espiritun Apudyus way mangenhoot hen tapen hen laon hen anchi lotayu .
49004014	Recommendation	Te no yachi hen mekaman an chitaaw , faéntaaw tot-owa kaman ungunga way ammag naraka way ma-awis . Wat achitaaw ammag cha ma-awis ah heno way kadchachato way mitudtuchu , ya achitaaw agé ammag cha marokop hen anchichay manasilib way sabsafali hen chacha itudtuchu .
46006009	Sin	Yag ay ammoh achiyu agé ammu way hen anchichay cha mangamma hen lenoroko wat achicha metape hen mantorayan Apudyus . Wat ilanyu ta achiyu ammag cha lokopon hen acharyu , te hen anchichay cha manòyong hen faén ahawacha ya hen anchichay cha manayaw hen faén ustoy apudyus , ya umat agé hen anchichay cha manòyong hen kapachongcha way larae ono fufae way cha mangamma hen anchi achi koma ma-ammaan , achi mafalin way mètapecha an Apudyus .
58010025	Recommendation	Ya achitaaw agég etagtagay way cha mìyamoamong way manayaw an Apudyus way achi kaman hen cha ekaman hen tapena . Ta hen ekamantaawat , antaaw an man-ahetinnugun ah sém-éman hen afurottaaw , kaskasen te innilataaw way cha homag-én tot-owa hen mamfangchan Apotaaw way Jesu Cristu .
51003005	Sin	Wat hiyachi , antaaw ammag térnén way mangachi hen anchi laweng way niluruwwam hen tatagun antoy lota way kaman hen anchi mì-isséy hen faén ahawana ya hen omaray-ay way pommasag . Achitaaw agé ab-afunan hen uray heno way laweng way laylaychén hen achar ya umat hen man-am-ameam , te no yachi , an angkay cha apudyusun hen kok-owa , te yachi met hen patpatigén way faénat agéh Apudyus .
52005008	Faith	Ngém chitaaw , faén lafi hen i-inggawantaaw te hen ag-agaw . Wat antaaw yanggay ammag man-a-annad way hen anchi kaman ehahapartaaw wat hen anchi afurottaaw ya hen anchi chataaw man-ahelennaychan . Ya hen anchi namnamataaw way henahalla-an Apudyus chitaawat , yachi hen kaman helmettaaw .
55001007	Grace	Te hen anchi Espiritu way inidchat Apudyus an chitaaw , achina an cha paégyatén chitaaw te anna cha papegséén hen hamhamà . Yag idchatna agé hen annad ya hen layad hen ahentagu .
62002004	Sin	Ngém mag-ay ta wachay mangaliyén innilana ano ah Apudyus , yag achinaat agé afuroton hen imfagana , cha angkay mankétémchi te chana maichén hen anchi tot-owa .
50002002	Faith	Wat gapo ta ma-awatanyu amin cha natto , tapyatapyanyu koma hen layad-o way hen ekamanyu , anyug tétérnén way mantetempoyug ya man-ahelennayad way an umahà-an koma agé hen hamhamàyu .
43007030	Description	Hen nangaryan Jesus an nadchi , ammag laychén paat hen anchichay anap-apo way manlapchù an hiya way manelew , ngém iggaycha chillu te cha-an umchah hen tempona .
54006018	Recommendation	Yag ifagam ta ammaancha hen ammay ta ancha koma an fumaknang ah ammayay a-amma ya ta achicha naimot , yag alestocha koma agé way tomorong ah tapena .
43018030	Description	Yag ammag nansongfatan hen anchichay Judio way mangaliyén , “ Ay ammoh annig cha iyale hiyahto non an maid fasorna . ”
45014006	Faith	Te hen anchichay mamatpateg hen ihay ag-agaw , chacha ammaanchi ah manayawancha an Apo Jesu Cristu . Ya kaman agé hen anchichay cha mangissa hen heno way missaat chacha issa chachi ah manayawancha an Apo Jesu Cristu way chacha amin iyaman an hiya . Yag umat agé hen anchichay chan laweng hen tapen missa , te hen pontoscha agéat hen manayawancha chillu an Apo Jesus way chacha agé iyaman hen mafalin issacha .
45012012	Recommendation	Yag hen anchi chataaw namnaméén para ah pegwana , yachi koma agé hen mangemparaylayad an chitaaw . Ya masapor agé a-annohantaaw hen aminay ligat , ya epapatetaaw way chan luwaluwaru .
44024023	Description	Yachi yag imfagana hen ihay kapetan hen sorchachu way fafantayancha chillu ah Pablo , ngém lugarancha koma ah aket ya ta achicha agé epawa hen umaliyan hen anchichay ifana way manorong an hiya ah heno way kasaporana .
46013007	Description	Ya hen anchi tagu way usto hen layadna hen ahentaguna , annag anohan hen aminay mepachah an hiya , yag anna agég epééy ah ammay hen pontos hen ifana , ya namnamééna agé way ammaana hen usto , ya achi agé ngomayngaya hen hamhamàna hen aminay maligatana .
47004013	Faith	Wacha hen nesosorat way alen Apudyus ad namenghan way ekatnéén , “ Afurotò hen imfagan Apudyus , yag gapo ta enafurot-o , yachi hen manaphapetà . ” Wat pachongna agé an chàni , te gapo agé hen nangafurotanni hen imfagan Apudyus wat yachi agé hen chani manaphapetan .
52005014	Recommendation	Ya hen tugunni an chàyu agé way sosnod , masapor ingarényu hen anchichay nasachot , ya epas-émyu hen hamhamà hen anchichay cha ngommehpéy hen hamhamàna , ya toronganyu agé hen anchichay nakapsot hen afurotna , yag masapor man-anoh-ayu hen aminay tatagu .
66016010	Description	Angkay hiyachi yag émméy agé hen anchi ma-alemay anghel way i nanginhiyat hen chuyugna , yag hen anchi tummutùchuwan paat hen anchi chan toray way aggaégyatay animar hen nanginhiyatana . Wat ammag hommelang way térén hen aminay chana etorayén way tatagu , yag magénén chachan ngangalitfén hen fub-acha yag chacha agé hétaén hen chilacha ah kenasigab hen anchi cha mepasamak an chicha .
48006016	Grace	Wat chàyu way cha somorot hen yatoy intugun-o , ta mapapanoh hen hamhamàyu ya ta totollongan chàyu way yachi chillu hen mekaman an chitaaw amin way tot-oway tatagun Apudyus .
44018025	Faith	Yag gapo ta wacha hen nangintudtuchu an hiya mepanggép an Apo Jesus wat ammag asés-ém hen chana ekamkaman way mangintudtuchu hen enacharna , yag usto agé hen chana itudtuchu , ngém an patinggan yanggay hen intudtuchun Juan hen chana namfunyagan hen tatagu hen innilana .
46010031	Recommendation	Ngém hen ifagà an chitaaw aminat amin koma way ekamantaaw , antaaw ammag ammaan ah machayawan yanggay Apudyus way uray hen manganantaaw ya hen uminumantaaw .
62002027	Recommendation	Ngém chàyu , wacha hen inidchat Jesu Cristu way Espirituna way nìyachar an chàyu , yag gapo ta hiya hen wachan chàyu , achiyu masapor hen tatagu ah mangintudtuchu an chàyu te wawà-acha hen anchi Espirituna way cha mangintudtuchu hen amin . Ya pahig tot-owa hen chana itudtuchu way maid faén tot-owa . Wat anyug afuroton hen itudtuchuna ta metetepon hen hamhamàyu an Jesu Cristu .
59002026	Faith	No maid fùfuoh hen ihay tagu , nanattéychiy tagu . Ya pachongna agé no wachay mangaliyén ommafurot an Apudyus ya maid agé ammaana ah manot-owaana hen anchi enalena , te maid sérfin hen yachiy enalena , te ammag maid fégahna , wat kaman yanggay nanattéy .
44027035	Description	Yachiy enalen Pablochi yag annaat aran hen tenapay yag nanyaman an Apudyus hen sangwanan amin hen anchichay tatagu ya annaat pet-angén yag inlugina way mangan .
44015020	Sin	Ta antaaw yanggay esorat hen tuguntaaw an chicha way achicha mì-issa hen heno way nehnga hen enap-apudyus ya ta achicha issa hen heno way naskar way iggay lommayaw hen charana , ya ta achicha agé issa hen chara , ya ta achicha agé hòyongon hen faén ahawacha .
44023003	Sin	Yag anat ekat agé Pablo an hiyéén , “ Ay ammoh achi agég tappetén Apudyus hea way cha mangempàpàila hen kena-ammayno , te pakay ekatnowén uwisém haén ah ammay way matorachan hen orchin Moses yag chamat agé labsengén hen hiyachiy ammay way orchin . ”
45008001	Description	Wat ad uwan , amintaaw way nelarammong an Jesu Cristu wat sigurachu way achitaaw machusa .
52005009	Grace	Te iggay piliyén Apudyus chitaaw ah anna i chuséén , te anna penele chitaaw ah ina taguwén ah ing-inggana gapon Apotaaway Jesu Cristu
66020008	Violence	yag fumùnag way i manlokop hen tatagu hen katoratoray ingganah pengepenget chi lota . Yachi yag amongona amin chicha way na-awagan agé ah Gog ya Magog , yag esaganana chicha way i mìgufat , ya maid makafilang hen kachuarcha te kaman hen kachuar hen gahar ah fayfay .
46006011	Grace	Yag ah katot-owana , kaman hichi hen katatagun hen tapena an chàyu hen anchi ar-argaw . Ngém ad uwan , nacharosan-ayu ah aminay fasoryu ya teten-én Apudyus chàyu ah mantataguna . Yag gapo agé hen enammaan Apo Jesu Cristu ya hen kafaelan hen Espiritun Apudyusat mifilang-ayu ah maid fasfasorna an Apudyus .
55001012	Faith	Yag yachi hen gapona ah chà mapap-aligatan ad uwan . Ngém sésêmén chillu hen hamhamào te a-ammù ah Apudyus , wat manokchù hiya ya sigurachuwà agé way hahallimunanà hen chà mangammaan amin hen impiyarna an haén ingganah umchah hen manguwisana hen egad hen anchi anongoh hen ag-agaw .
49006018	Faith	Masapor agé way chataaw manluwaluwaru way uray heno way mekamanén chataawat manchawat ah torong Apudyus way chataaw agé torachén hen itudtuchun hen Espirituna hen manluwaruwantaaw . Yag antaaw agég epapate way manginluwaluwaru hen aminay ommafurot .
52001001	Grace	Haén ah Pablo , ya antochayan agé hen ifà way cha Silas an Timoteo , wat antoyan hen soratni way metongpar an chàyu amin way cha omafurot way cha ma-am-among ahnad Tesalonica , chàyu way ena-awwan Amay Apudyus ya Apo Jesu Cristu . Hen chawat-o , ta totollongan chitaaw amin ya ta mapapanoh agé hen hamhamàtaaw .
50004005	Faith	Masapor epàilataaw hen anoh hen egachay tatagu te tég-angay tot-owa hen mamfangchan Apo Jesus .
46011026	Faith	Wat sosnod , hen laychén nadchiy aryénat no ommantaaw hen anchi ma-an ya uminumtaaw hen anchi fayah , chataaw tàchégan hen natéyan Apo Jesu Cristu way yachiyachi koma hen mekaman ingganah mamfangchana .
59005015	Faith	Yag gapon luwarucha way anchag manchinlan ah Apudyus , wat guminang hen anchi chan saket te ka-anén Apudyus hen saketna ya pakawanéna agé hen fasorna .
55001003	Faith	Anà ammag manyaman an Apudyus gapon heay Timoteo te hiya hen chà afuroton way kaman hen nangafurotan hen anchichay anap-ò ad namenghan way maid safalih ganchat hen hamhamào . Chaà manyamayaman an hiya hen chà manginluwaluwaruwan an hea ah ka-ag-a-ag-agaw ya karafilafi .
66006016	Description	Ya ancha agég heo-ongaw way mangaliyén , “ Matéb-ayu way filig an cha challug ta matagpénan-ani ta achi chàni koma ilan hen anchi tummutùchu way Are ad uchu , ya ta achi agé koma mepachah hen manusaan hen anchi Karnero an chàni .
66002017	Description	“ Wat yaha , naingaan-ayu met , wat changrényu koma hen antoy cha ifagan hen Espiritun Apudyus , chàyu amin way cha omafurot ah kafabréfabréy . ” “ Yag hen anchi tagu way manga-afà hen lawengat , wachan idchat-o an hiya way entatarò way ma-an way ekatchéén manna . Ya idchat-o agé hen ihay pokkawan way fato way nasosollatan ah faru way ngachan way maid kasen nangammu an nadchi no faén yanggay hen anchi midchatana . ”
61002003	Sin	Yag gapo agéh chachan ameameaman , maid achicha eparang ah itudtuchucha an chàyu ah mangar-ancha ah pelak . Ngém looh nifafagga hen kachusaancha ya nafayag way ensasagganan Apudyuschi .
53002011	Sin	Wat hen ekaman Apudyus an chicha , annag eparufus hen marokopan hen hamhamàcha ta afurotoncha hen anchichay kétém
45002024	Sin	Tot-owa hen anchi nesosorat way alen Apudyus ad namenghan way ekatnéén , “ Gapon chayu ekamkaman way Judiowat ammag yachiyat agén cha mangsotan hen anchichay faén Judio an Apudyus . ”
55003008	Sin	Ya hen anchichay cha mangawis hen kaman an cha nadchi agé , anchag cha kontaréén hen anchi tot-owa mepanggép an Apudyus way kaman an cha Janes an Jambres ad namenghan way nangontara an Moses . Te chicha agé , ammag nat-én hen ekamancha way manhamhamà ya nèfat ah solet hen afurotcha an Apudyus .
66003019	Recommendation	Aminay tatagu way laylaychê , wat amhiwê ya hapratà chicha ah madisiplinaancha . Wat papannaagényu paat hen antoy itugun-o ta ifafawiyu hen annay chayu am-ammaan .
45005001	Faith	Wat hiyachi , chitaaw way nifilang ah maid fasfasorna an Apudyus gapon afurottaaw , empatempoyug chitaaw an Apudyus gapon enammaan Apotaaw way Jesu Cristu .
54004016	Recommendation	Ar-arwacham hen acharno ya umat agé hen cham itudtuchu . Te no epapatem way mangamma an cha nadchi , wat hara-ancha-a an Apudyus ya mahara-ancha agé hen anchichay mangngar an hea .
44026011	Violence	Wat kankanayén agé way chà empachusa chicha hen anchichay chataaw ma-am-amongan , ya maid amin iggay-o enammaan way mangempapelet an chicha ah mangentagayancha koma hen afurotcha an Jesus , ya gapoh narafus hen aningarngar-o an chicha , anà ammag cha émmé-émméy hen anchichay anachawwéy way fabréy way i mamaligat an chicha . ”
48005019	Sin	Ya an agég narawag hen laylaychén hen achar way nigagangay hen tatagu , te hen laychéna , an mì-isséy hen faén ahawana ya laychéna agé hen laweng ya aggarémha way a-amma ,
46003007	Grace	Wat faén met hen anchi nanginmura hen napatpateg , ya faén agé hen anchi cha manifug te ah Apudyus chillu way cha mangempatufu .
46001007	Faith	Ya cha-an-ayu agé makok-orangan ah uray heno way torong way narpo hen Espiritun Apudyus hen unig hen mamannéchanyu hen mamfangchan Apotaaway Jesu Cristu .
66014002	Description	Yag chengngar-o agé hen chan ale ad uchu way ammag chakar hen alena te kaman hen uswar hen cha mangab-afarug way chanum ya kaman agé hen alen hen cha magagseet way echor , ngém kaman agé chillu hen kankantan hen chuaray chan gitgitara .
44010043	Faith	Hiya paat hen ena-allen hen amin anchichay profeta hen nangaryanchéén , ‘ Gapo hen kafaelana wat heno way omafurot an hiya , mapakawan hen fasorna . ’ ”
45002007	Faith	Wat hen anchichay tatagu way mangempapate way mangamma hen ammay way anchag agawaan hen mangammayan Apudyus an chicha ya hen mèawaancha hen mannanayun way ataguwan , wat chicha hen mangidchatan Apudyus hen mètaguwancha an hiya ah ing-inggana .
66001004	Grace	Haén way Juan , hiyaton esorat-o an chàyu way cha omafurot way cha ma-am-among hen annachay pituy fabréy hen provinsiyan hen Asia . Ah Apudyus , ammag nawawà-acha hen laprapon chi egad ya é-éttégna ad uwan , ya ammag mawawà-acha chillu ah ing-inggana . Ya hen anchi Espirituna way pituy karase hen chana man-ancharan , ini-inggaw hen sangwanan Apudyus way chan toray . Ya ah Jesu Cristu , an chillug natatallek way nangempàila hen aminay wacha an Apudyus yag na-awagan agé ah pés-éy chi anà , te hiya hen anchi nangempango hen man-uchiyan hen natéy , ya hiya agé hen aren hen egachay toray hen antoy lota . Wat ta totollongan chitaaw amin an chicha ya ta totornosoncha agé hen hamhamàtaaw amin . Ah Jesu Cristu agé , ammag pararo hen layadna an chitaaw , wat natéy way nifùfù hen charana ah nanginlufusana an chitaaw way kaman imfafarud hen fasor .
44019004	Faith	Yachi yag ensoplekar Pablo way mangaliyén , “ Hen anchi funyag Juan , yachi hen nangempàil-an hen tatagu way nanchùgancha hen anchi lawengay a-ammacha . Ngém wacha hen iha agé way intudtuchun Juan hen anchichay ganà Israel way masapor afurotoncha hen anchi meparég an hiya way hiyah Jesus . ”
61002009	Violence	Wat hen enkaman Apudyus an chicha amin ahchi , yachi hen manot-owaantaaw way innilana way mangenharà hen anchichay cha omafurot hen chacha maligatan , ya innilana agé way mangensagana hen anchichay achi omafurot ah kachusaancha hen anchi anongoh hen ag-agaw way manguwisana hen egad .
58011016	Grace	Ngém faén chilluchi hen hehemmàcha , te hen laylaychéncha paat way fumabréyan wat hen anchi am-ammay way fabréy way wacha ad uchu . Yag gapo ta yachi hen hamhamàcha , achi agé mafiinan ah Apudyus way ma-awagan ah Apudyuscha , te pakay enammaana hen fabréy ad uchu ah iggawancha nò .
54004007	Recommendation	Ngém anào , ilam ta achim cha changrén hen annachay hudhuhudhud hena way maid sérfina te maid paat maetorongna hen afurot an Apudyus . Ta hen ekamanno , annowat epapate way mandisiplina hen acharno way mangamma hen laychén Apudyus .
66020009	Violence	Wat anchag miyap-ap amin hen antoy lota yag incha agé alekomkomon hen anchi kommampowan hen anchichay tatagun Apudyus ya umat agé hen anchi fabréy way laylaychéna . Ngém hen hiyachi , ammag mepêchagat agé hen apoy way marpod uchu ah maghéfancha amin .
44010048	Description	Yachi yag imfagan Pedro ta mafunyagancha ah mangempàil-ancha hen nètempoyugancha an Jesu Cristu . Yachi yag imfagacha agé an Pedro ta no mafalin , mì-iggaw koma an chicha ah kamanay ag-agaw .
45002019	Grace	Yag gapon hiyachi , magat sigurachu hen hamhamàyu way chàyu paat hen nangenlébféng way manudtuchu hen anchichay kaman nabfurag way maid innilacha mepanggép an Apudyus yag kaman-ayu ano agé paat helaw way manelaw hen anchichay helang hen hamhamàna .
62002025	Grace	Ya hen empopostan Jesu Cristu an chitaaw wat mètagutaaw an hiya ah ing-inggana .
59003017	Description	Te hen anchi kenaraeng way narpon Apudyus way midchat an chitaaw , wat epacharosna hen hamhamàtaaw ah mantetempoyugantaaw , yag epahmàna an chitaaw way man-anoh ya mangu-uya , ya menangség-ang ta maid achitaaw ammaan ah ammay . Ya maid agé wahigéntaaw ah tapena ya achitaaw agé mankétém ah pàpàila .
43003035	Faith	Ammag pararo hen layad Amay Apudyus hen anchi anàna wat impiyarna hen egad an hiya .
61003009	Grace	Wat faén angkay ammag nakkonchuy ah Apudyus way mangamma hen anchi imfagana way kaman hen anchi cha aryén hen tapena . Te anna yanggay an cha an-anohan way mamannéd hen mamfafawiyan hen tatagu ah manhagongancha koma an hiya , te achina laychén way metap-ar hen uray lawa an ihà-an , te hen laychéna , ta mamfafawicha koma amin .
46007007	Grace	Te ah katot-owana , laychê koma non an mafalin ta kaman-ayu amin an haén way maid ahawana . Ngém naligat chillu ménat te nankarakarase hen kafaelantaaw way inidchat Apudyus , te wacha hen inidchatna hen tapena ya safali agé hen inidchatna hen tapena .
46014001	Recommendation	Hiyachi , epapateyu paat way manlayad hen ahentaguyu . Ya agawaanyu koma agé hen anchichay kafaelan way cha idchat hen Espiritun Apudyus , ya hen kaskasen way agawaanyu paatat , hen anchi kafaelan way mangimfaga hen anchi laychén Apudyus way mepaka-ammu .
47004006	Grace	Yag ah Apudyus way nangamma hen antoy lota way hiya hen nangimfaga hen karmuwan hen helaw ta mahelawan hen helang , hiya agé hen cha manelaw hen hamhamàtaaw ta ma-awatantaaw hen kaenammayna . Ya maid kasen mangempàila hen kaenammay Apudyus no faén yanggay ah Jesu Cristu .
44018024	Description	Angkay hiyachi yag niyaphor way wacha hen ihay Judio way émméy ad Efeso way ah Apolos hen ngachanna way niyanà ad Alejandria . Mahapet ah Apolos ya ammag chuar hen innilana mepanggép hen anchi nesosorat way alen Apudyus .
58013012	Grace	Yag ah Jesusat agé hen tommot-owaan amin cha nadchi , te inilhincha hiya hen anchi fabréy yag anchaat pédtén way yachin nifùfuan hen charana ah kacharosan hen fasor hen katagutagu .
56002015	Recommendation	Wat chichato hen itudtuchum hen tatagu ah péppég hen karébféngam way manugun ya mangamhew an chicha . Yag ilam agé hen ekamanno ta maid kapeloham .
62004009	Grace	Yag hen nempàil-an Apudyus hen chakar way layadna an chitaaw way tatagu , wat hen nangempaliyana hen anchi sissigud way anàna hen antoy lota ta wachay énnéntaaw way mètagu an hiyah ing-inggana .
43017024	Grace	Entoroy Jesus way manluwaru , ekatnéén , “ Ama , hen laychê paatat hen anchichay penelem way omafurot an haén wat mì-i-iggawcha an haén ya ta i-illancha ah ing-inggana hen kachayawà . Ya hen kachayawà , yachin manachayyawam an haén gapon layadno an haén nanepod hen cha-an ma-ammaan hen antoy lota .
45003016	Sin	Yag uray heno way ayanchéén ginurucha hen tatagu ya wacha hen chachaeléncha .
58004014	Faith	Wat hiyachi , antaaw yanggay ammag mannunuuchun hen anchi afurottaaw te ah Jesus way anà Apudyus , hiyan anchi kangatowan way pachi way kaman arontaaw way émméy an Apudyus ad uchu way manàchég an chitaaw .
61001017	Grace	Te wawà-acha-ani paat hen nangempachayawan Amay Apudyus an hiya ya hen nangempàil-ana hen kenangatona . Yag chengngarni agé hen imfagan hen anchi kangatowan way Apudyus hen nangaryanéén , “ Yato hen anchi laylaychê way anào way chana agé eparaylayad haén . ”
46012011	Description	Amin cha natto way kafaelanat , hen anchi Espiritun Apudyus hen narpowancha amin way maid safali yag idchatnachi agé hen ihaiha hen anchichay cha omafurot way egad hiya agé way mamele no henochi hen idchatna .
66008012	Description	Angkay hiyachi yag empa-alen agé hen anchi miyapat way anghel hen tangguyubna , yag ammag nachép hen pagkatlon hen init ya hen pagkatlon hen hérag ya umat agé hen pagkatlon hen aminay taraw . Wat yachi hen ammag maid init hen pagkatlon hen ag-agaw ya maid agé homelaw hen pagkatlon hen lafi .
44018017	Violence	Yachi yag hen anchichay faén Judio agé way chan fub-uyan nadchi , anchaat agég lenapchù ah Sostenes way ponò hen anchi sinagogaanchi yag anchag senobpasobpak hiya hen anchi fatawan hen u-uwwisan . Ngém ammag iggay anawéén Gubérnador chicha .
43010039	Violence	Yachi yag chacha agé kasen pachasén way manlapchù an Jesus , ngém annag inlisiyan chicha yag lommayaw .
47004016	Faith	Wat hiyachi hen ammag achi ngomayngay-an hen hamhamàni , te tàén cha komapsokapsot hen antoy acharni gapoh kenarotana , ammag enag-agaw agé way cha pomegsapegsa hen afurotni an Apudyus .
43012003	Description	Yag yachi , wacha an Maria hen ihay futilya way natatarwan hen anchi kanginginaan way fangfangru way lanan chi nardo . Wat innarana yag inhiyatna hen he-en Jesus yag annaat eponah hen fuùna . Yag ammag cha homonohon hen anchi fangona ah faréy .
58011009	Faith	Yag angkay inumchah hen anchi lota , wat gapon afurotna , annag entàén way an lawag kommampo way kaman funag way achi kaman hen ekaman koma hen anchi ustoy nangenlota . Yag kaman agéhchi hen nekaman an anàna way Isaac ya uray ah apona way Jacob way tàén netatappecha amin hen anchi empostan Apudyus , wat hehennédcha chillu amin hen mangempatawichan Apudyus hen anchi empostana way epatawidna an chicha .
50003017	Recommendation	Sosnod , anyu komag torachén haén . Ya elasinyu koma agé hen anchichay cha manorad an haén ta hen chani ekaman , yachi koma agé hen ekamanyu .
48006002	Recommendation	Masapor man-ahetennorongtaaw te yachi hen chataaw manorotan hen inyurchin Jesu Cristu .
59002024	Faith	Wat hiyachi , ma-awatantaaw way achi ummat hen mangaryanén ommafurottaaw ah Apudyus , te hen ifilang Apudyus ah ammayay tagu , wat hen anchi mangamma hen imfagana way faén yanggay ammag hen tapàna hen cha mangale .
45009014	Faith	Magat wacha agéy mangaliyén , “ Wat no yaha , faén peet nalimpiyu ah Apudyus te chana wahigén hen piliyéna . ” Ngém achi koma mafalin way ma-aleha .
45014001	Recommendation	Masapor ifilangtaaw ah ifataaw hen anchichay nakapsot hen afurotna . Ya achitaaw ammag songelén chicha mepanggép hen ma-awatancha , tàén no safali hen ma-awatantaaw .
66012007	Violence	Angkay hiyachi yag ammag finumta-at agé hen gufat ad uchu . Wat ah Miguel way ap-apon chi anghel , emponòna hen anchichay tapen hen anghel way mangufat hen anchi amoraga . Yag hen anchi amoraga agé , ya hen anchichay a-anghelna , chacha agé mèpatéy ,
49004026	Recommendation	Yag no wachay omaningarngaran , arwachan ta achi mamfalinchi ah fumasoryan . Ya achi agé mafalin unongon hen aningarngar ingganah madhém ta achi koma mahen-awniyan yag naka-an .
60003009	Recommendation	Yag no wachay mangamma ah laweng an chitaaw , achitaaw agég cha ifarés ah laweng . Ya kaman agé no iyaryan chitaaw ah laweng , achitaaw agé cha songfatan ah laweng . Ta hen ekamantaaw , antaawat an sofaletan chicha ah ammay , te yachi chillu hen nameleyan Apudyus an chitaaw , ta ammaantaaw hen ammay ah manawichantaaw agé hen ammay .
43008029	Grace	Yag achiyà iyanggayan hen anchi nannag an haén , te hiya , mawawà-acha an haén , ya chà ammaan yanggay hen laychéna . ”
49006014	Recommendation	Wat antaaw ammag mansasaggana way kaman sorchachu way hen sorchachu , wat masaporna hen kénégay sentoron . Wat hen kaman esentorontaawat hen anchi mangaryantaaw hen ammag tot-owa paat way maid kétkétém . Ya hen iha agé , masapor hen sorchachu hen hapar hen paragpagna . Wat hen kaman ehapartaawat hen a-ammataaw way ammay ya nalimpiyu .
66001020	Description	Yag mepanggép hen antochay i-illam way pituy taraw way iné-égnanan hen awan-o ya anat agé hen antochay pituy faletò way cha mepatpatngan hen helaw , epaka-ammù an hea hen laychénchay aryén way maid nangam-ammu . Te hen anchichay pituy tarawat , chichachi hen miyaligan hen anchichay pituy ap-apo way kaman anghel way mangi-ila hen anchichay cha ma-am-among hen anchichay pituy fabréy . Ya hen anchichay pituy cha mepatpatngan hen helaw agéat , chichachi hen miyaligan hen anchichay tatagu way cha omafurot hen anchichay pituy fabréy . ”
58002009	Grace	Ngém wacha chillu hen ihay tagu way nafud-asan amin cha nadchi way hiya ah Jesus . Te hen nekaman an hiyaat , na-ammaan ah tatagu ah hen-aketan way nafabfafa no hen anchichay anghel . Yag na-ammaanchi gapo yanggay hen ség-ang Apudyus ta mafalin matéy ah fayad hen fasor hen aminay tatagu . Wat ad uwan , gapon anchi nangidchatana hen acharna way mapàpàgang ya matéy , ammag nepangato agé hiya way machachayaw .
50002013	Grace	Wat wawà-acha chillu ah Apudyus way man-anchar an chàyu ya mangidchat hen layadyu ya hen kafaelanyu way mangamma hen laychéna .
43015011	Grace	Chà ifaga chato an chàyu ta mèlaylayad-ayu hen layad-o ah achi komorangan hen laylayadyu . ”
54001001	Description	Haén ah Pablo way aposel Jesu Cristu way ah Apudyus paat way nangenharà an chitaaw hen nangimfaga hen kena-aposel-o ya ah Jesu Cristu way pongar hen namnamataaw .
54002009	Recommendation	Ya hen finufae agé , masapor ilancha koma ta usto hen ekamancha way manlumfong ta man-a-annadcha ya innilacha koma hen ekamancha way fumiin . Ya ta achicha agé paat ammag patpatigén hen ammayay fuù ya umat agé hen chacha iyarkos way faletò ya haleppon ya nan-angina way lumfong .
43002015	Violence	Wat ammag ommamma ah Jesus ah ehapratna yag enadchugna amin hen anchichay faka ya karnero ah Templo yag emparyawna chicha amin yag lenotwadna agé hen lamesa-an hen anchichay chan soksokat ah pelak wat ammag nelòyag hen pepelakcha .
49002010	Grace	Te ah Apudyus yanggay hen nangamma hen ketapyantaaw an hiya hen ommafurotantaaw an Jesu Cristu . Ya senafalina agé hen hamhamàtaaw ta maka-ammataaw hen ammayéna way yachi chillu hen gagarana way nangamma an chitaaw ya hehemmàna chillu way yachi koma hen ammaantaaw .
60004012	Recommendation	Inib-à way laylaychê , achiayug cha mascha-aw no pakay pararo hen chayu mapap-aligatan , te yaha chillu hen mekaman hen aminay cha omafurot an Apudyus ah kail-an hen kenatot-owan hen afurottaaw .
66019007	Recommendation	Wat antaaw ammag lomaylayad ya manlagsaragsak ya chachayyawéntaaw hiya way kangangatowan . Te ad uwan , inumchah hen tempon hen mankasaran hen anchi Karnero , ya nansasaggana agé hen anchi ahaw-éna
49006017	Recommendation	Ya hen kaman agé helmettaawat hen nanara-an Jesu Cristu an chitaaw , te yachi hen mahaparan hen hamhamàtaaw . Ya antaaw agég ehehèat hen anchi fangid way inidchat hen Espiritun Apudyus way hiyachi hen alen Apudyus .
44007024	Violence	Yag innilanaat agé hen ihay ifana way cha paligatén hen ihay iyEgipto . Wat annag i henara-an yag imfarésna way namchit hen anchi iyEgipto .
53003013	Recommendation	Wat yachi , sosnod , achiayu koma cha mapmappég way cha mangamma-amma hen ammay .
46016013	Faith	Hen ifagà an chàyu way sosnod , an-ayug man-a-arwad yag mannunuuchunyu paat hen afurotyu . Ya anyu agég papepegséén hen hamhamàyu ta tomorod-ayu way mangamma hen laychén Apudyus .
44007043	Sin	Te anyug entatàen hen anchi finab-alléy way ini-inggawan hen anchi enap-apudyusyu way Molok , yag hiya hen chinad-ayawyu . Yag chinayawyu agé hen anchi tenat-araw way Refam way nan-apudyusyu agé . Chichachi hen enammaanyu ah chayu chinayaw way faén haén . Wat an-og eparyaw chàyu ah achawwéyay lota ingganah lomooh-ayu ad Babilonia . ’ Yachi hen enalen Apudyus hen anchichay a-anap-otaaw . ”
53002015	Recommendation	Wat yachi , sosnod , epapateyu paat hen afurotyu way anyug é-égnanan hen anchichay intudtuchuni an chàyu way anni an inyale hen tapena ya ensoratni hen tapena .
47005005	Grace	Yag ah Apudyus hen nannanmà way yachi hen midchat an chitaaw . Yag inidchatna agé hen Espirituna way mìyachar an chitaaw ah manot-owaantaaw hen mangidchatana an nadchi .
54002011	Recommendation	Ya masapor agé igiginnang hen anchichay finufae ta papannaagéncha hen anchichay chan tudtuchu way ancha komag epafafa hen acharcha .
54005019	Recommendation	Ya achiyu agég cha afuroton hen chacha mempafasoran hen anchichay mangemponponò no faén toro ono chuwa hen manàchég way mangaliyén fasorna tot-owa .
45016016	Recommendation	Wat amiamin-ayu , ihaihéén epàilana koma hen layadna hen ifana . Ya amin hen antochay cha omafurot ahto way cha ma-am-among ah kafabréfabréy wat chacha amin pakomostéén chàyu ahna .
66018019	Description	Yag magénén chacha chapchaporan hen urucha ah chan sigfan hen hamhamàcha hen yachiy fabréy , yag hekekelacha ya hei-ifilcha way mangaliyén , “ Ammag kachugchugu lawaha way nanchinamag way fabréy . Te ammag hen kafinaknangna eman hen fummaknangan hen egachay wachan paporna way chana ifiyahi hen yahay fabréy . Yag ad uwanat agé yag ammag iggay éméy ah ihay uras yag ammag namaichat hen egachay kafinaknangna . ”
62003001	Grace	Ammag maid mepaniyan hen layad Amataaw way Apudyus an chitaaw te ilanyu ngén , gapon anchi amchan way layadna an chitaawat imfilang chitaaw ah a-anàna , wat anàna chitaaw tot-owa . Ngém achi chitaaw ifilang hen kachùran hen tatagu hen antoy lota , te achicha chillu ifilang ah Apudyus .
60005005	Recommendation	Ya hen tugun-o agé an chàyu way ung-ungunga , masapor iyuyayu hen hamhamàyu hen anchichay natnatang no chàyu . Ya masapor chillu way wéhchiyén epafafana hen acharna hen ifana , te hen imfagan hen anchi nesosorat way alen Apudyus , ekatnéén , “ Kokontaréén Apudyus hen anchi mangempangato hen acharna ngém totollongana hen anchi mangempafafa hen acharna . ”
45003004	Faith	Achi mafalinha , te ah Apudyus , uray ta anchag nangéttém hen egachay tatagu hen antoy lota , achi chillu mafalin mankétkétém ah Apudyus . Te hen anchi nesosorat way alena , ekatnéén , “ Heay Apudyus , mamàila way tot-owa ya nenènong hen aminay ifagam . Wat uray heno hen ekaman hen tatagu way manginyanap ah nèfatam , maid chillu machahan , te maid poros mèmèfatam . ”
44009014	Violence	Yag hen ummaliyana ahtod Damasco agé , ta telewéna chàni amin way cha omapo an hea . Yag hen anchi kangatowanay pachi agé , inidchatna hen karébféngana way manelew an chàni . ”
61002001	Sin	Ngém wachacha chillu ad namenghan hen senang poprofeta way ammag namparang way mangaliyén profetan Apudyus chicha ano . Wat kaman agéhchi ad uwan , te awniyat wachacha agé hen anchichay ammag mamparang way senang tutudtuchu way anchag itudtuchu hen chumachael way faén tot-owa . Ya té-énén achicha mangiggéén ah Jesu Cristu ah ap-apocha way hiya hen nanobfot an chitaaw , wat yachiyat agé hen mangawatancha hen ammag mepàrat way kachusaancha .
43005018	Violence	Yachi yag ommam-améd hen aningarngar hen anchichay anap-apo an Jesus wat anchag térnén paat way mamchit an hiya , te faén yanggay hen chana manlabsengan hen ngilin , te hen iha , hen anchi chana mangempachongan hen acharna an Apudyus hen anchi mangaryanéén , Amana ano ah Apudyus .
46011002	Faith	Ammay tot-owa hen annay chayu ekamkaman way manmanmà an haén ya hen chayu agé mangafurotan hen anchichay intudtuchù an chàyu .
44002025	Faith	Yachi hen laychénay aryén hen anchi ensorat David ad namenghan hen nangaryanéén , ‘ Inni-ilà way wawà-acha ah Apudyus an haén way anà ammag achi iyang-anggayan , wat achiyà émég-égyat ah uray heno way mepasamak .
60001023	Grace	te hen anchi ommafurotantaaw hen anchi alen Apudyusat kasentaaw niyanà way faén agé kaman hen niyana-an hen tatagu way matéy chillu , te niyanàtaaw an Apudyus way ammag achi matmatéy ah ing-inggana ya an agég mawawà-acha hen anchi enalena ah ing-inggana .
59005016	Recommendation	Wat hiyachi , amin-ayu , man-ahepinnudnuayu ah fasor ya man-ahelinnuwaruayu ta maka-an hen saket no wachay chan saket an chàyu . Te napegsa tot-owa hen luwarun hen anchichay mangafurot paat an Apudyus , te afuroton agé Apudyus hen luwarucha .
43006047	Faith	Wat yachi , tot-owa hen antoy ifagà an chàyu way heno way tagu way omafurot an haén , mètagu an Apudyus ah ing-inggana ,
43014018	Grace	“ Tàén lomayawà ad uwan , achì iyang-anggayan chàyu te mamfangachà agé chillu .
45003002	Grace	Ngém achiyu ekat hena , te ah katot-owana , chuar chillu hen sérfin hen kenaJudion hen Judio , te hen iha , chicha paat hen nangemporangan Apudyus hen alena .
49006005	Recommendation	Chàyu way alepan , masapor iyam-ammayu way mangafurot paat hen anchichay nangen-alepan an chàyu ya iyafiinyu agé chicha way hen ekamanyu , afurotonyu chicha way maid lawraweng ah hamhamàyu way kaman ah Jesu Cristu paat hen chayu afuroton .
45002004	Grace	Ono magat lawa anno yanggay ammag manchinlan hen kenaség-angna ya hen kena-anohna way ekatnowén ancha-ag pasinsiyéén . Ay ammoh yaha hen manchinlam . Ay ammoh achim ma-awatan way hen pontos hen anoh Apudyusat ah ma-à-aroan ah mangentagayan koma hen anchi laweng way cha amma-ammaan .
62005014	Faith	Ya ta sésém-ém agé hen hamhamàtaaw way manchawat an Apudyus te sigurachutaaw way changréna hen chataaw chawatén no mètemfuruychi hen anchi laychéna .
45015013	Faith	Hen chawatê an Apudyus way iggaw hen namnamataaw , ta anna yanggay ammag eparaylayad chàyu ya ta papannohona agé hen hamhamàyu gapon ommafurotanyu , ya ta pomegsapegsa agé hen namnamayu an hiya gapon kafaelan hen Espirituna way tomorong an chàyu .
43019041	Description	Yachi yag wacha agé hen ihay kà-amma way lufù way maid nilubrufù an nadchi way hen iggawna , hen gawan hen ihay podchok way nehahag-én agé hen anchi nekorosan Jesus .
66019020	Violence	Ngém hen hiyachiyat agé , ammag nadpap hen anchi aggaégyatay animar ya umat agé hen anchi senang profeta way penaka-acharna way hiya hen anchi nangamma-amma hen anchichay kaskascha-aw . Yag hen anchichay kakaskascha-aw way enammaana , chichachi hen narokopan hen egachay tatagu way namarkaan ah markan hen animaranchi ya hen egachay tatagu agé way nanayaw hen anchi enan-animar way kapachongna . Yag yachi way nadpapcha hen anchi chuwa , anchag netap-ar way étégchay natattagu hen anchi iggaw hen kaman fayfay way hen chanumnaat ammag pararo way apoy way ammag gumigilab way asufre .
45012020	Recommendation	Ta hen enkamantaaw , antaaw an torachén hen anchi nesosorat way ekatnéén , “ No hommenaang hen kafusoryu , panganényu hiya , ya mag-ay ta nàwaw , painumanyu . Te no yachin ammaanyu , chayu agé idchat hen fumiinana hen chana enammaan . ”
51003016	Recommendation	Antaaw yanggay ammag imumura ah hamhamàtaaw hen intudtuchun Jesu Cristu ya hen enalena te chakar hen torong nadchi . Ya ah patinggan hen kafaelantaaw , antaaw an mantinnudtuchu ya man-ahetinnugun . Ya antaaw agé mankankanta hen manayawantaaw an Apudyus ya ah mangngarantaaw hen tugun . Ya antaaw agég ekankanta hen yamantaaw an hiya .
51003019	Recommendation	Ya chàyu agé way lenarae , masapor laylaychényu hen ah-ahaw-anyu ya man-anoh-ayu an chicha way achiayug fumufungat way man-ale .
54005016	Recommendation	Wat hiyachi , heno way ommafurot way wacha hen nà-amfaro an chicha way himfafaryan , masapor chicha hen manalimun ta faén hen anchichay tapen hen ommafurot ta hen halimunan hen anchichay tapena , hen anchi ammag poros chi manalimun an chicha .
62005011	Grace	Yag hen imfagan Apudyus , ekatnéén idchatna an chitaaw hen mannanayun way mètaguwantaaw an hiya way hen yachiy mannanayun way ataguwan , narpo yanggay hen anchi anàna .
62005012	Faith	Wat heno way tagu way wachan anchi anà Apudyus an hiya , looh nidchat hen anchi mannanayun way mètaguwana an Apudyus . Waman hen anchi tagu way maid anchi anà Apudyus an hiya , maid agé anchi mannanayun way mètaguwana an Apudyus .
43008036	Grace	Wat no hen anchi anà paat Apudyus hen mangemparufus an chàyu hen anchi kena-alepanyu wat meparufus-ayu tot-owa .
49003013	Faith	Wat panga-aseyu ta achiayu koma tomkar gapon antoy chà mapaligatan mepanggép hen anchi chà itudtuchu an chàyu , te chà anohan aminto ah katoronganyu .
45016018	Sin	Te hen kaman an cha nadchiy tataguwat faén ah Apotaaw way Jesu Cristu hen chacha mansérfiyan te an yanggay ammag hen laylaychén hen acharcha hen chachan sérfiyan . Yag ah kenasilibcha , chacha ay-ayuwén hen anchichay attè hen hamhamàna ah marokopancha .
45001029	Sin	Wat ammag maid achicha ammaan ah laweng te anchag man-ameam ya achicha laychén hen ifacha . Ya ancha agég ma-apés ya pomatéy . Ya anchag chan sososongel way nan-asilibcha ya pèlorokopcha ya komakappotcha .
55001014	Recommendation	Ya hen anchi Espiritun Apudyus way niya-adchar an chitaaw , totollongancha-a way manga-annad hen anchichay napateg way nipiyar an hea .
48006008	Faith	Wat no ammag ammaan hen tagu hen laylaychén hen acharna , ichahana hen fungan hen hiyachiy enammaana way an machusa ah ing-inggana . Waman hen anchi tagu way mangamma hen laychén hen Espiritun Apudyus , ichahana agé hen anchi ammay way marpon Espiritun Apudyus way yachi hen mètaguwan an hiya ah in-inggana .
46010009	Recommendation	Wat achitaaw agé cha padpachasén hen kena-apudyus Apudyus , te yaha agé hen enkaman hen anchichay tapena yag anchag nan-atéy hen namngatan hen farakkan .
46013005	Recommendation	Hen anchi wacha tot-oway layadna , maid tangsetna ya achi chan pahih-iya , ya achina agé ammag epapelet hen pagsaya-atan hen acharna . Ya achi agég naraka ah omaningarngar . Ya achina agé ammag u-unnongon hen laweng way na-ammaan an hiya .
66009009	Description	Yag hen paragpagcha , ammag nahephepan ah kaman gamà way manapar an chicha . Yag no tomayapcha agé , anchag chan uswar way kaman hen chan uswaran hen ammag chuaray kalesa way cha etagtag hen kafayu way i mìgufat .
43015022	Sin	“ Non an umat yag anà an iggay ummale hen antoy lota way manudtuchu an chicha , maid matot-owaan hen fasorcha . Ngém gapo ta ummaliyà , maid manlasoncha hen fummasorancha .
51004005	Recommendation	Masapor emamadtaaw agé hen chataaw ekamkaman hen anchichay cha-an omafurot ta éhéd yag omafurotcha agé . Ya ilantaaw agé ta achitaaw koma saysayangén hen waya way mangimfaga hen mifaga an chicha .
45006006	Faith	Wat ma-awatantaaw koma way hen anchi nachachà-an way kenatatagutaaw , yachi hen nìyatéy an Jesu Cristu hen anchi koros ta wachay ka-afa-an hen anchi laweng way nisissigud an chitaaw , ya ta achi chitaaw agé man-alepanén hen fasor .
62003010	Sin	Yato hen kail-an no heno hen anà Apudyus ya hen anà Chumunyu , te hen anchi cha mangamma-amma hen laweng ya annag achi laychén hen ifana , chichachi hen anà Chumunyu way faénchah anà Apudyus .
45008007	Sin	Wat hen anchichay cha manorot yanggay hen laylaychén hen acharcha , chicha hen ammag kafusor Apudyus te anchag achi soroton hen laychén Apudyus . Ya ah katot-owana , achicha chillu makasorot an cha nadchi ,
44002026	Faith	Wat anà ammag laylayad gapon hiyachi , ya karaylayad agé hen chà iyale , te tàén matéyà , sigurachuwà way kasenà chillu matagu .
46010020	Sin	Te hen laychê koma way ma-awatanyu wat maid angkay kasen cha minchatonan hen anchichay achi omafurot no faén yanggay ah Chumunyu yag faénat agé ah Apudyus . Wat yachi hen mangaryaén achiayu cha mèan te achì laychén way mètempoyug-ayu an Chumunyu .
44013001	Description	Angkay hiyachi , wachacha hen niya-ahrang hen anchichay cha omafurot way cha ma-am-among ad Antiokia way tapen hen anchichay cha mangempaka-ammu hen ifagan Apudyus way ekatchéén profeta , ya anat agé hen anchichay cha mangintudtuchu hen alen Apudyus . Hen ngachancha wat ah Bernabe ya ah Simeon way ngenadnancha ah Ngéttég , ah Lucio way eCirene ya ah Manaen way nìyafaréy an Gubérnador Herod ah man-ifana nanepod hen kaongana , ya anat ah Saulo .
49005006	Recommendation	Ilanyu ta achi chàyu cha lokopon hen anchichay nan-asilib way mangaliyén faén tot-owa hen antoy imfagà . Te gapo angkay hen hiyahay a-amma , wat harémén angkay hen anchichay achi omafurot hen chusan Apudyus .
56001011	Sin	Wat masapor paginangém chicha te chacha lifokon hen afurot hen tapen hen himfafaryan gapon anchi enomfat way chacha itudtuchu , yag hen gagaracha paat agéat ah umar-ancha ah pelak .
43013011	Sin	Hen anchi nangaryan Jesusén wacha chillu hen iha way cha-an maurahan , enalenachi te a-ammuna way wacha hen mangenlao an hiya .
43010001	Sin	Angkay hiyachi yag nampani ah Jesus way mangaliyén , “ Tot-owa hen antoy ifagà an chàyu way hen anchi tagu way ammag mangayat hen arad way hénggép hen anchi korongan hen karnero way faén hen anchi ustoy hawang hen ayéna , an i mangakawchi ya chumachael .
61002015	Sin	Te chicha agé , anchag entagay hen anchi ustoy ma-afurot yag ammag safaliyat agé hen chacha unuchun ingganah maid pootoncha hen usto . Wat anchag kaman an Balaam ad namenghan way anà Beor way uray heno way lawengén enammaana non an wacha paat chi pelak .
44014005	Violence	Angkay hiyachi yag wachacha hen anchichay nan-ahetoptopà way Judio ya faén Judio ya netape agé hen anap-apocha . Yag anchaat ekatén paligaténcha cha Pablo an Bernabe ya funfunto-oncha chicha .
43021017	Description	Yachi yag anat epetlon Jesus chillu way mangaliyén , “ Simon way anà Juan , ay wacha tot-oway layadno an haén . ” Yachi yag ngommehpéy hen hamhamà Pedro te empetlon Jesus way nangalen nadchi , yag annaat ekatén , “ Apo , innilam hen egad , wat innilam agé way laylaychê tot-owa hea . ” Yag anat ekat Jesusén , “ Wat tudtuchuwam hen anchichay karnerò . ”
66021027	Sin	Ngém ammag achi mafalin hénggép hen uray heno way cha mangam-amma hen laweng way kaman hen anchichay mankétém ya cha mangamma hen afifiin . Te hen makaghép yanggayat , hen anchichay nelelesta hen ngachancha hen anchi libnun hen anchi Karnero way yachi hen nelelestaan hen kangachangachan hen amin anchichay mì-iggaw an Apudyus ah ing-inggana .
66017004	Sin	Yag hen anchi fufae agé , nanlurumfong ah lumfong chi are way chittakan ya ngéttégan , ya nan-ang-angga agé ah faletò ya perlas ya hen anchichay nan-angina way fato way cha somelap . Yag iné-égnanana agé hen ihay tasa way faletò way chana iyawis ya an agég nanapno ah aggarémha way chana enamma-ammaan way chichachi hen halenonot hen chagchagasna .
51003014	Recommendation	Ya hen kapatigan an chitaaw wat hen man-ahelennaychantaaw te yachi hen pongar hen ustoy mantetempoyugan way maid komorangana .
43012023	Description	Yachi yag anat ekat Jesus ah mangngarancha aminén , “ Haén way Pangorowan hen Tatagu , inumchah ad uwan hen tempon hen machayawà .
45002022	Sin	Ya hen anchi chayu agé mangintudtuchuwan way achita cha chumagchagas , ay maid tot-oway chagchagasyu . Yag ekatyu agéén aggaukos an chàyu hen machayawan hen faén ustoy Apudyus , ngém pakay an-ayug natorod nò way hénggép hen sesemfa-ancha way i mangakaw hen michaton an chicha .
45007008	Sin	Ngém gapo ta fummùnag hen anchi orchin way cha mangempawa hen apés , wat yachi hen namangon hen anchi apés way wachan haén . Te hen kamaichan hen orchin , maid maelasin ah fasor .
44026017	Grace	Yag entoroy Jesus agé way mangale an haénén , ‘ Hénagê hea way i mangintudtuchu mepanggép an haén hen anchichay kacharaam way Judio ya hen anchichay faén Judio agé , yag an-og hahalla-an hea ah heno way ammaancha an hea .
56003003	Sin	Te uray chitaaw amin , hen anchi ar-argawat antaaw ammag enomfat way maid innilataaw hen usto mepanggép an Apudyus wat maid afurottaaw an hiya te an narokop hen hamhamàtaaw way kaman paat chitaaw hen alepan chi laweng way cha mangamma-amma hen heno way laylaychén hen achar . Ya ah ka-ag-a-ag-agaw , ammag laweng ya apés hen wacha an chitaaw wat antaaw ammag achi laychén hen tatagu ya achi chitaaw agé laychén an chicha .
54005021	Recommendation	Hen ifagà an heay anà way Timoteo , masapor afurotom paat amin hen antochay intugun-on hea way maid wahwahigém ya maid agé epohowam , te chechengngar Apudyus ya Jesu Cristu ya hen anchichay na-apudyusan way anghel amin hen antochay imfagà an hea .
58010035	Recommendation	Wat hiyachi hen achiyu koma ngomayngay-an ad uwan gapon ligat , te chakar hen gunggunéényu no anyu yanggay ammag epapate .
46004002	Faith	Ya hen anchi kenapateg hen alepan way wachan neporang an hiyaat masapor paat matalek way mangamma hen aminay imfagan hen apona .
44009043	Description	Wat ah Pedro , nafab-ayag ahchid Joppe way nì-i-iggaw hen ihay chan el-elao hen anchichay chana ammaan way gadchang way ah Simon hen ngachanna .
46003016	Grace	Ay achiyu peet ma-awatan way chitaaw way cha omafurotat chitaaw hen kaman faréy paat Apudyus te nìyachar hen Espirituna an chitaaw .
58010019	Faith	Wat hiyachi , sosnod , gapo hen natéyan Jesus way nifùfù hen charana , wat kaman paat mafalin hénggéptaaw ad uwan hen anchi Kachachayawan way Kowarton Apudyus way mètagépfar an hiya .
43008021	Sin	Angkay hiyachi yag wacha hen kasen imfagan Jesus an chicha way mangaliyén , “ Umchah hen lomayawà yag wacha hen manganapanyu an haén , ngém looh nelooh te achiayu maka-ale hen ayà , wat an-ayug matéy way achi makàka-an hen fasoryu . ”
51003012	Recommendation	Chinuchuttokan Apudyus chitaaw ah mantataguna way laylaychéna , wat masapor ammaantaaw hen laychéna way antaaw ammag menangség-ang ya omalestotaaw way mangamma hen ammay ah ifa . Antaaw agég epafafa hen achartaaw way achin pasigsiguru ta antaawat an man-ahe-ennanoh way achi cha sugsugatan hen ifa .
43012026	Faith	Wat heno way manlayad way mangamma hen laychê , masapor sorotona haén . Wat yachi hen umunuchana hen ayà . Ya amin agé hen anchichay cha mangamma hen laychê , wat pachayawén agé Ama chicha . ”
54003004	Description	Masapor agummuna way mangemponò hen ahimfafaryanna way a-abfuroton hen a-anàna hiya ya rispituwéncha agé hiya .
52005011	Recommendation	Wat hiyachi , masapor chayu haphahaphapeténto ah sém-éman hen hamhamàyu ya ah man-ahetennoronganyu agé ah afurot way yachi chillu hen chayu ekamkaman .
62003011	Recommendation	Hen anchi chengngaryu way nifafagga an chitaaw chillu nanepod hen ommafurotantaaw , wat masapor man-ahelennayadtaaw .
46007026	Recommendation	Wat gapo hen ligat hen hiyatoy tempo ad uwan , ammag un-unninaat no achiayu ud-ay mangahawa , chàyu way cha-an omahawa .
43003001	Description	Angkay hiyachi yag wachan ihay Fariseo way toray hen Judio way ah Nicodemo hen ngachanna .
59002025	Description	Pachongna agé an Rahab ad namenghan way cha mangenlao hen acharna . Te imfilang Apudyus hiya ah ammayay tagu gapo hen anchi enammaana way annag empaghép hen anchichay hennag Josue yag intudtuchuna an chicha hen safaliy charan ah achicha madpapan hen lommayawancha .
54002015	Faith	Ngém tàén , matorongan chillu hen umana-ana no annaat an epapate way mangafurot an Apudyus ya wachay layadna hen ahentaguna ya chana agé ammaan hen laychén Apudyus ya agummuna way fumiin .
44013017	Grace	Ah Apudyus way chataaw chayawén way ganà Israel , hiya hen namele hen anap-otaaw ad namenghan ah mantataguna yag empachuarna chicha hen kafunagcha ad Egipto . Yag empàilana agé hen anchi chakar way kafaelana hen nanorongana an chicha ah lommayawancha ahchi .
44015008	Grace	Yah Apudyus way nangi-ila hen hamhamà hen egachay tatagu , empàilana hen layadna hen ommafurotan hen anchichay faén Judio te inidchatna hen Espirituna way nìyachar an chicha way kaman hen nangidchatana an chitaaw .
59002011	Sin	Te ilanyu ngén , ah Apudyus way nanginyurchin way achitaaw chumagchagas , imfagana agé way achitaaw pomatéy . Wat tàén iggaytaaw pomatéy , no chummagchagastaaw , wat lenabsengtaaw chillu hen anchi orchinna .
43010028	Grace	wat idchat-on chicha hen mannanayun way ataguwancha an Apudyus way achicha metap-ar ah ing-inggana . Ya maid poros agé makapréh an chicha , te é-égnanà chicha ah ing-inggana .
45016020	Grace	te no yachiyat ammag achi mahen-awniyan yag ah Apudyus way cha mamanoh hen hamhamàtaaw , annag torongan chàyu way mangafà an Chumunyu way kaman anyug gupesén hiya . Wat ta matotollongantaaw amin an Apotaaw way Jesu Cristu .
55003005	Sin	Anchag epàpàila way wachan afurotcha ngém anchag achi eparufus hen man-ancharan Apudyus an chicha ah kafalewan hen hamhamàcha . Timoteo , achia cha miyah-ahrang hen tatagu way kaman an cha nadchi .
45012005	Description	Wat kaman agéhchi an chitaaw way cha omafurot , te uray ta chuartaaw , ihà-antaaw chillu way achar Cristu , yag nanhehennooptaaw amin tàén nankarakarasetaaw .
56003008	Faith	Ammag tot-owa amin hen antochay cha na-ale . Hen laychê koma Tito , ta annog epapate way mangintudtuchu an cha natto hen annachay ommafurot an Apudyus ahna , ta enongnongcha paat way mangamma hen usto ya ammay , te yachi hen katorongan hen aminay tatagu .
59002023	Faith	Yag yachi hen tommot-owaan hen anchi nesosorat way alen Apudyus way ekatnéén , “ Enafurot Abraham ah Apudyus , yag gapon ommafurotana , yachi hen nangimfilangan Apudyus an hiya ah ammayay tagu . ” Wat yachi hen na-awagan Abraham ah ifan Apudyus .
59002001	Faith	Sosnod , gapo hen ommafurotantaaw an Apotaaw way Jesu Cristu way ka-a-ammayan , achi mafalin way wachay epohowantaaw ah tatagu .
45003013	Sin	Ammag aggaukos hen alecha ya hen tapàcha way kaman yanggay hen natotòafan way lufù . Ya ancha agég naraeng way mankétém ah marokopan hen ahentagucha . Ya hen chacha mangsotan hen pachongchay tagu , wat kaman paat agé hen fangat hen farakkan .
49005028	Recommendation	Wat chàyu way larae , masapor kaman agéhchi hen manlaychanyu hen anah-ahaw-anyu way kaman chillu hen manlaychanyu hen acharyu , te hen ahawayu hen kaman pétén hen acharyu . Wat heno way manlayad hen ahawana , chana agé laychén hen acharna ,
45009030	Faith	Wat yato hen na-amongan hen aminay laychê way ifaga te hen anchichay faén Judio way maid paat namnamacha way ifilang Apudyus chicha ah maid fasorcha an hiya , ammag chichaat agé peet hen nifilang ah ammayay tatagu gapon ommafurotancha an Jesu Cristu .
54003009	Faith	Ya masapor agé é-égnanancha hen anchichay katot-owaan way chataaw afuroton way nifaga an chitaaw , ya achicha koma ammag cha ahrangan hen hamhamàcha ah laweng .
54006002	Recommendation	Ya hen anchichay alepan way omma-abfurot hen apocha agé , achicha ammag cha elayosan hen apocha gapon masosnochancha mepanggép hen afurotcha , ta hen ekamanchaat koma , masapor wadwadcha hen ekamancha way mangamma hen laychén hen apocha , te hen anchi apocha way cha mangawat hen torongcha , chichachi hen ifacha way ommafurot way masapor laylaychéncha . Hen mintudtuchu hen sabsafali ya hen manlayad ah pelak Jai . Timoteo , masapor itudtuchum chato way annog elawag .
45003003	Faith	Ngém wachacha hen tapena way anchag achi tomongpar hen hiyachiy enalena . Wat ay ammoh gapo ta anchag an achi matalek hen tapena yag ekattaaw agéén achi matalek ah Apudyus .
43019034	Violence	Ngém tàén , enchootat hen ihay sorchachu hen say-angna hen chinang-ilig Jesus , yag fummùnagat agé hen chara ya chanum .
43015012	Recommendation	“ Yato hen iyurchin-on chàyu way masapor man-ahelennayad-ayu ta kaman hen manlaychà an chàyu wat kaman agéhchi hen manlaychanyu hen ifayu .
45006013	Recommendation	Ya achitaaw agég iyuy-uya hen uray heno way parten hen achartaaw ah mausar way mangamma hen laweng . Ta hen ekamantaawat antaaw ammag idchat hen amin antoy achartaaw an Apudyus te hiya chillu hen nangidchat hen anchi faru way ataguwantaaw ah achitaaw metap-aran . Yag antaaw ammag iyuya hen aminay parten antoy achartaaw an hiya ta usaréna ah manlamentana way mangamma hen ammayéna .
58010039	Faith	Ngém chitaaw , faéntaaw kaman hen anchichay tapena way chachan chùgan ah Apudyus way ancha yanggay ammag metap-ar , te chitaaw , antaaw é-égnanan hen afurottaaw ah kahara-antaaw .
45011026	Grace	wat yachi agé hen tempon hen omafurotan hen egachay Judio way ganà Israel ah kahara-ancha . Te nesosorat hen anchi alen Apudyus way ekatnéén , “ Fùnag hen anchi omenharà way marpo ad Sion , yag charosana hen aminay kenaraweng hen anchichay Judio way ganà Jacob .
52002015	Violence	Yag hen anchichay Judio , chicha hen nangempapchit an Apo Jesus ya anat agé hen anchichay profetan Apudyus , ya chicha agé hen namaligat an chàni . Wat anchag cha amma-ammaan hen anchi achi paat laychén Apudyus yag chachaat agé agorgoran hen katagutagu ,
58010026	Sin	Ngém ar-arwachanyu , te no mag-ay wachay tagu ah na-awatana hen anchi katot-owaan ah kahara-ana , yag anna chillug gagar-én way fumasor , wat maid angkay kasen michaton ah kaka-anan hen anchi fasorna .
49002006	Grace	Te entapen Apudyus chitaaw an Jesu Cristu hen nanaguwana an hiya yag inidchatna hen mannanayun way ataguwantaaw . Wat ad uwan , gapo ta nètapetaaw an Jesu Cristu , empangaton Apudyus chitaaw agé way mètoray an hiya ad uchu hen kenangatona .
49004025	Recommendation	Wat hiyachi , masapor achitaaw chan kétkétem ta hen anchi tot-owa yanggay hen iyale , te wéhchin chitaawat parten hen achar Jesus .
48002005	Faith	Ngém iggay-aniyat nanguy-uya an chicha ta achi paat miyat-at-atob hen katot-owaan hen anchi ammayay chamag ta memènong koma hen ketudtuchuwana an chàyu way faén Judio .
46014013	Recommendation	Wat hen anchi tagu way wachan kafaelana way manginyale ah safaliy ale way achina ma-awatan , masapor koma chawaténa an Apudyus ta idchatna agé hen kafaelana way mangensoplekar hen laychén cha nadchi way aryén .
44009001	Violence	Angkay ah Saulo , ammag achi komapoy hen anchi aggaégyat way chana ammaan hen anchichay cha omafurot an Apo Jesus te hen laychéna yanggay , wat anchag mepapchit amin . Yachi yag anat éméy ah Saulo hen anchi kangatowanay pachi
43017013	Description	Yag ad uwan , ta anat umchah hen mamfangchà an hea , epapagngar-o an chicha hen antoy chà ifaga an hea ta mèlaylayadcha hen antoy laylayad-o way maid makorangana .
60004013	Recommendation	Ta hen ekamantaaw koma , antaaw yanggay ammag lomaylayad gapon chataaw mìligatan hen napap-aligatan Cristu , te ah awni , kaskasen hen mèlagragsakantaaw an hiya hen meparangan hen kachayawana .
44011006	Description	enmamad-o way nangila no heno hen ininggaw yag ammag maid achi wacha ah man-ì-iwi way nan-inahrang ah amu ya atap way wà-acha ay chan furoh ya wacha ay cha manaran , wacha ay cha tomayap .
51003008	Recommendation	Ngém ad uwan hen antoy ommafurotantaaw , masapor etagaytaaw amin chachi . Wat antaaw ammag ehàfa hen aningarngar ya hen usot , ya hen kapot ya hen man-ar-aryan ah laweng ya aggaisaw .
44018003	Description	yag anat mì-iggaw way mèamma te niyaphor way nampachong peet hen chunun cha Pablo an Akila way chacha usarén hen gadchang way mangamma ah torcha ah chacha elao .
45006012	Sin	Wat hiyachi sosnod , achitaaw koma epap-arufus hen mantorayan hen fasor hen antoy achartaaw ta achitaaw ammag afuroton hen anchi laweng way laylaychén hen achar .
53003012	Recommendation	Wat hen emancharni hen kaman an cha nahha way tatagu , wat narpon Apo Jesu Cristu way masapor koma anchag komagét way man-amma ta egadchah iyatagucha ya ta achichag haliw-én hen tapena .
44007009	Sin	Entoroy Esteban way nangenpacharan hen chana aryén , ekatnéén , “ Hen anchichay anap-otaaw way a-anà Jacob , gapo ta amchan hen apéscha hen anchi enawchicha way Jose , wat anchag enlao hiya ah para alepan hen anchichay iyEgipto . Ngém nawawà-acha ah Apudyus an Jose ,
44011028	Description	Yag hen iha an chicha way ah Agabo hen ngachanna , tommàchég hen na-amongan hen anchichay Cristiano yag imfagana hen intudtuchun hen Espiritun Apudyus an hiya way tég-angay ano umchah hen fitel hen amin antoy lota way ammag achi mawitwitan . Yachi yag inumchah tot-owa hen anchi fitel hen nantorayan Claudio .
44020036	Description	Angkay narpaschi way enalen Pablo hen anchichay ponò way narpod Efeso yag nampalentomang way mìluwaru an chicha .
48005024	Faith	Yag aminay tatagu way netatappe an Jesu Cristu , ancha yanggay ammag achiyén hen laylaychén hen achar te kaman paat nèlansachi way hamhamà an hiya hen anchi natéyana hen koros .
59001002	Recommendation	Sosnod-o , antaaw yanggay ammag manyaman an Apudyus no umchah hen namfinafinab-én way ligat an chitaaw way achitaaw an lawengénchi , te para angkay ah pagsaya-atantaaw .
62001006	Sin	Wat hiyachi , no mag-ay ekattaawén tommempoyugtaaw an hiya yag chataawat agé ammaan hen laweng , chataaw angkay mankétém , te iggay nètemfuruy hen chataaw aryén hen chataaw ammaan .
44010011	Description	Yag innilana way nanta-ang ad uchu yag wacha hen kaman chakaray uroh way nafufug-uy way cha mauy-uy way émhép hen antoy lota way nehahabrot hen anchi opatay nanhepenget .
44002009	Description	Te chitaawat wacha ay narpod Partia yad Media , ad Elam yad Mesopotamia , ad Judea yad Capadocia , ad Ponto yad Asia .
51001010	Faith	Te no yachiyat , kapeletan way iyafiinyu paat ah Apo Jesu Cristu hen antoy atatagguwanyu yag anyu agég enongnong way mangemparaylayad an hiya . Yag no yachi agéat ammaanyu hen chuar way ammay ya matapyatapyan agé hen ma-awatanyu mepanggép an Apudyus .
54001018	Recommendation	Hiyachi , anào way Timoteo , piyarê hea way mangintudtuchu hen antoy intugun-o , te yachi chillu hen imfafaggan hen anchi profeta mepanggép an hea hen anchi ar-argaw . Yag hen anchi imfafaggacha , yachi koma hen mangempas-ém hen hamhamàno way mangufat hen laweng .
66019001	Faith	Angkay narpas agéchi yag chengngar-o hen chachanakkar way ale way kaman alen hen ammag chuaray tatagu ad uchu way chacha ekatén , “ Antaaw yanggay ammag chachayyawén ah Apudyus te hiya yanggay hen makaharà hen tatagu ya hiya yanggay hen mannakafael ya ka-a-ammayan .
49002001	Grace	Hen anchi pés-éyna , ammag maid namnamayu way metape an Apudyus te an-ayug kaman nanattéy an hiya gapon fasor ya hen iggayyu omafurotan an Jesu Cristu .
46010021	Sin	Te achi mafalin way mèan-ayu ya mì-inum-ayu hen anchi Manmanma-an hen natéyan Apo Jesus yag cha-ayuwat agé mèan ya cha mì-inum hen anchi michayaw an Chumunyu .
49005003	Recommendation	Gapo ta chitaaw hen tatagun Apudyus , achi koma mafalin way wacha hen man-am-ameam ya hen mangammah laweng way chumagchagas ya aminay lenoroko way uray hen mahaphapetan cha nadchi wat achi koma mafalin an chàyu .
56001015	Sin	Hen anchi tagu way chinarosan Apudyus hen hamhamàna , maid makachachael hen anchi ammay way wacha an hiya te maid panpanyawna . Waman hen anchi tagu way cha-an macharosan hen hamhamàna way ammag achi omafurot , maid achi mangemparaweng an hiya te maid achina panyawén .
44009021	Description	Wat ancha ammag nahahaang amin hen anchichay nanangngar , yag chachan pennoot way mangaliyén , “ Ay ammoh faénha hen anchi cha mangempapchit hen anchichay cha omapo an Jesus ad Jerusalem tà . Yag ay ammoh faén hen ummaliyana ahto wat hen ina manelewan an chicha ta iyéyna chicha ad Jerusalem way i mangempasango hen anchichay ap-apon hen papachi . ”
58008006	Description	Ngém ad uwan , napatpateg hen chan pachiyan Jesus no hen nampachiyan hen anchichay namangpango , te ah Jesus hen aron hen anchi faru way torag Apudyus hen anchichay tataguna . Ya napatpateg chillu hen anchi faru way torag Apudyus no hen anchi pés-éy toragna , te kaskasen hen kaenammay hen empostana hen anchi faru way torag .
50001021	Faith	Te maid chillu kasen pontos hen matatagguwà no faén yanggay hen kachayawan Jesu Cristu . Yag non an umat yag anà an matéy , kaskasen hen ammayna te éméyà paat an hiya .
50001006	Faith	Ya sigurachuwà agé way halenonoton Apudyus hen afurotyu , te hiya chillu hen nangempahpahmà hen pés-éy ommafurotanyu . Wat annag etotoroychi ingganah kahènachan hen mamfangchan Jesu Cristu .
62005020	Faith	Innilataaw agé way umma-ale hen anà Apudyus hen antoy lota yag empaka-awatna agé an chitaaw hen anchi tot-oway Apudyus . Yag netetepon hen hamhamàtaaw hen anchi tot-oway Apudyus te netetepon hen hamhamàtaaw hen anchi anàna way Jesu Cristu way hiya paat hen anchi tot-oway Apudyus ya hiya yanggay hen karpowan hen mannanayun way ataguwan .
45012018	Recommendation	Ya pachaséntaaw ah péppég hen kafaelantaaw way achi mè-es-esngel hen tapena .
58010023	Faith	Wat antaaw yanggay ammag é-égnanan hen anchi chataaw namnaméén an Apudyus way maid manchuwachuwaan chi hamhamà , te ah Apudyus , natatallek way mangamma hen aminay empostana .
43014027	Grace	“ Wat yachi , tàén lomayawà ad uwan , mapapanoh chillu hen hamhamàyu te idchat-o an chàyu hen anchi kapanohan hen hamhamà way marpo paat an haén . Ya hen amin antoy lota , maid makaidchat ah kaman hena way kapanohan chi hamhamà . Wat achiayu machanagan ya achiayu amin émégyat .
47005006	Faith	Wat hiyachi , uray heno way mepasamak an chitaaw , achi chillu ngomayngaya hen hamhamàtaaw te wacha hen Espiritun Apudyus an chitaaw ah manot-owaantaaw hen anchi midchat ah pegwana way faru way achar . Yag innilataaw way hen kawad-antaaw hen antoy lota way fummafaryan hen antoy achar , wat achawwéytaaw hen kawad-an Apotaaway Jesu Cristu .
43012047	Grace	Ya heno way mangngar hen chà itudtuchu yag achina chillu afuroton , faén haén hen manusa an hiya . Te iggayà umale hen antoy lota way manusa hen tatagu , te hen ummaliyà , an-o i hara-an hen tatagu .
62003012	Sin	Wat achitaaw cha torachén hen anchi enammaan Cain , te ah Cain , tatagun Chumunyu hiya wat annag pinchit hen enawchina way Abel . Yag pakay pinchitna . Oo te gapo yanggay ah apés , te hiya , enomfat hen enammaana . Waman hen anchi enawchina , nènong hen enammaana .
66016020	Description	Wat ancha agég nan-alihéd amin hen anchichay lota way nanggagaw-én hen fayfay ya kaman agé hen kafilifiligat anchag nagnagchay way nantanap amin .
58011012	Description	Wat hiyachi , tàén tég-angay matéy ah Abraham ah kenarakayna , hiya chillu hen nangingganà hen ammag chuaray tatagu way ammag maid makafilang , te kaman hen kachuar hen taraw ad uchu ono hen kachuar hen gahar ah fayfay .
54001017	Faith	Wat antaaw ammag chayawén hen anchi tot-oway Apudyus ah ing-inggana way tàén achi maila , hiya yanggay chillu hen Are way maid péppégna , Are way ammag matattagu ah ing-inggana way achi mafalin matmatéy . Amen .
66014007	Faith	Yag chinakarna way mangaliyén , “ Iyafiinyu paat ah Apudyus ya chachayyawényu hen kaenammayna te inumchah hen manguwisana hen katagutagu . Wat anyu yanggay ammag chachayyawén hiya , te hiya chillu hen nangamma hen angamin way uray ad uchu ya hen lota ya anat agé hen fayfay ya hen egachay fufun . ”
44006001	Description	Angkay hiyachi way chacha chumuar hen anchichay cha omafurot an Jesus , ammag narmu hen chacha mansosongelan , te hen nekaman , hen anchichay Judio way Griego hen alecha , chacha mè-esngel hen anchichay nachachà-an way Judio ad Jerusalem . Yag hen lilicha , ekatchéén cha miyang-anggayan ano hen anchichay ifacha way nà-amfaro hen cha miwarasan hen torong ah ka-arga-argaw .
60002021	Grace	Te yachi chillu hen laychén Apudyus an chitaaw way cha omafurot way antaaw ammag anohan hen ligat . Te uray ah Jesu Cristu wat ena-annohana way napap-aligatan gapon chitaaw . Wat antaaw ammag torachén koma hen enkamanna way nanganoh .
53003010	Recommendation	Yag uray hen ini-inggawannihna wat imfagafagani an chàyu way heno way achin amma , achi agé ma-adchan ah anéna .
43003016	Grace	Te ah Apudyus , gapon anchi amchan way layadna hen tatagu , empalena hen anchi ih-ihà-an way anàna hen antoy lota way matéy ta heno way mangafurot hen anchi anàna , achi metap-ar te mì-iggaw an hiya ah ing-inggana .
44019015	Description	Yag ammagat agég sommongfat hen anchi ongtan way mangaliyén , “ Innilà met ah Jesus ya innilà met agéh Pablo , ngém chàyu , henoayu kay paat . ”
66019019	Violence	Yachi yag innila-at agé hen anchi aggaégyatay animar ya hen anchichay i nìyamong an hiya way amin hen chan totoray hen antoy lota ya hen aminay sorchachucha . Wat chacha amin ma-among way i mangufat hen anchi nansasakkay hen anchi pokkawanay kafayu ya hen anchichay sorchachuna .
44027002	Description	ya wacha agé hen ihay ifani way eMacedonia way narpod Tesalonica way ah Aristarco hen ngachanna . Angkay hiyachi yag hinénggép-ani amin hen ihay papor way narpod Adrumeto way nesasaggana way maligwat way manchag-ochag-oh hen kafabréfabréy hen anchi provinsiyan hen Asia .
58013003	Recommendation	Ya achitaaw agé aliw-an hen anchichay ifataaw way nifafarud , ta torongantaaw chicha way kamantaaw agé nìfafarud an chicha . Ya umat agé hen anchichay cha mapap-aligatan , antaaw agég mìligat an chicha way kaman yanggay hen achartaaw hen cha mapaligatan .
51003017	Recommendation	Ya emamadtaaw paat agé hen aminay chataaw aryén ya hen chataaw ammaan ta iyafiintaaw paat ah Apo Jesu Cristu , ya chataawat agé manyamayaman an Amay Apudyus gapon Apo Jesus .
48006006	Recommendation	Ya hen ihay ifagà agé , heno way cha matudtuchuwan hen alen Apudyus , masapor koma ifingayana hen anchi cha manudtuchu an hiya ah mafalinna .
44007005	Description	Hen hiyachiy tempo , maid poros inidchat Apudyus an cha Abraham ah uray lawa aket hen antoy lota , te anna yanggay an emposta way man-awan Abraham ya hen anchichay ganàna hen amin antoy lota . Ngém hen anchi nangempostaan Apudyus an nadchi an Abraham , maid pay anàna .
44007019	Description	Wat hiya , ammag nasilib hen aminay chana ekamkaman , yag anna agég èmehan hen anchichay anap-otaaw way annag penap-aligat chicha yag annaat peletén chicha way mangentap-ar hen anchichay anat niyanà way a-anàcha ta matéycha .
43020003	Description	Yag an-aniyat gumhad an Pedro way i mangila hen anchi lufù .
44024016	Faith	Yag gapo hen yahay namnamà , empapatè way mangamma hen usto ta maid koma fumasorà an Apudyus ya ta maid agé fumasorà hen tatagu . ”
65001013	Description	Ya ancha agég kaman hen anchichay aggaégyat way challuyun hen fayfay , te hen anchichay afifiin way chacha ammaan , kaman hen anchi chan agub way cha henhenén hen challuyun ah tarantag . Ya kamancha agé hen anchi nattafaw way taraw way nèfat hen chana ayan . Wat ensasagganan Apudyus hen anchi ngéngét way lugar way para an chicha ah kachusaancha ah ing-inggana .
48001012	Description	ya faén agé tatagu hen nangacharà te ah Jesu Cristu paat hen nangempaka-ammun cha nadchi an haén .
45007005	Sin	Ta achi kaman hen anchi pés-éyna way antaaw ammag cha tenorad hen laylaychén hen achar . Te hen hiyachi , ammag henéphép hen orchin hen layadtaaw way mangamma hen laweng , te uray heno way epawan hen anchi orchinén yachiyat agé hen laylaychéntaaw way mangamma way hen halenonotnaat hen atéyan way mesenaan an Apudyus ah ing-inggana .
54002007	Faith	Yag yachi agé hen nanutokanà ah aposel , ta iyà itudtuchu hen anchi chamag mepanggép an Apudyus hen anchichay faén Judio ya ta an-o agég iwarawag hen ekamancha way mangafurot hen anchi katot-owaan . Achiyà ammag chan kétém te tot-owa hen antoy chà ifaga .
62003024	Faith	Wat heno way tagu way cha mangafurot hen inyurchin Apudyus , netetepon hen hamhamàna an Apudyus ya netetepon agé hen hamhamà Apudyus an hiya . Yag hen mangil-antaaw way netetepon ah Apudyus an chitaaw , wat gapon anchi Espirituna way inidchatna way mìyachar an chitaaw .
46010024	Recommendation	Wat hen ekamantaaw koma , wéhchiyén haham-éna hen pagsaya-atan hen ifana ta faén yanggay hen pagsaya-atan hen acharna .
45012016	Recommendation	Antaaw agég mètetempoyug hen ifataaw ya achitaaw ammag mampahih-iya ta antaawat an ifilang hen anchichay nafafa . Ya achitaaw agé mampaspasekat way kaman paat innila amin hen egad .
49004031	Recommendation	Masapor achitaaw unongon hen lommawengan hen hamhamà ya umat agé hen nanggatan . Etagaytaaw agé hen aningarngar ya sosongel . Ya achi koma agé mafalin way mankapkapot ya lawrawengén hen ifa
51001025	Faith	Ya piniyarà an Apudyus way mansérfi an hiya ah katorongan hen aminay ommafurot , kaskasen an chàyu way faén Judio , ta epaka-awat-o an chàyu hen aminay planon Apudyus .
66001014	Description	Ya hen fuùna agé , ammag pokkawan way kaman kapes . Yag hen matana , ammag tachém way kaman agé hen anchi cha gumilab way apoy .
47004015	Grace	Wat amin hen antoy chani maligatanat annig cha anohan ah katoronganyu , te no chumuachuar hen tatagu way mangawat hen torong Apudyus ya hen ség-angna , wat chumuachuar agé hen anchichay manyaman an hiya ah kachayawana .
43006056	Faith	Wat heno way mangan hen achar-o ya manginum hen charà , mì-i-iggaw an haén ya mì-i-iggawà agé an hiya .
43011027	Faith	“ Oo Apo , afurotòha , ” way ekat Marta , “ ya afurotò agé way hea hen Cristu way anà Apudyus way empopostana way umale hen antoy lota . ”
44002042	Faith	Yag empapatecha way mangachar hen intudtuchun hen anchichay aposel , yag nètempoyugcha hen anchichay cha omafurot way cha i mìluwaluwaru ya nan-ahe-è-èancha hen manmanma-ancha hen natéyan Jesus .
58001009	Grace	Yag achim paat laychén hen laweng te hen anchichay usto ya ammay yanggay hen laychém . Wat gapon hiyachi , haén way Apudyus , emparaylayad-o hea yag empangatò hea ah nangatngato no hen amin anchichay tapenay nan-angato . ”
44012002	Violence	Wat empahiwatna ah Jaime way sonod Juan .
55002016	Recommendation	Achim cha changchangrén hen anchi ammag cha hapehapetén hen tatagu way ammag maid fanagna te ammag héméphépchi way mangempa-achawwéy hen hamhamà hen tatagu an Apudyus .
62003015	Sin	te heno way tagu way achi manlayad hen ifana , hiya hen ihay pomapattéy . Ya innilataaw way maid pomapattéy ah midchatan hen anchi mannanayun way mètaguwan an Apudyus .
43021015	Faith	Angkay hiyachi way narpas-ani way nangan , ekat Jesus an Simon Pedrowén , “ Heay Simon way anà Juan , ay wadwadcha hen layadno an haén no hen annachay tapena . ” Yag ekat Pedrowén , “ Apo , inni-ilam met way laylaychê hea . ” Yag anat ekat Jesusén , “ Wat tudtuchuwam hen anchichay karnerò way anat ommafurot an haén . ”
46012008	Grace	Te hen tapen hen cha omafurot , enadchan hen Espiritun Apudyus ah kenaraeng way mangempacharan hen alen Apudyus ah manorotan hen tapena . Yag hen tapena , na-adchan agé ah kenaraeng way mangawat an nadchi ah manudtuchuwancha hen tapena .
44007013	Description	“ Angkay hiyachi , hen anchi pegwan ayancha ad Egipto , empaka-ammun Jose hen acharna hen anchichay papangorowana te cha-ancha enlasin hiya . Wat yachi hen nangammuwan Are ad Egipto hen anchichay ahimfafaryan Jose .
60003010	Recommendation	Yag hen anchi chilluy nesosorat way alena , ekatnéén , “ Heno way tagu way manlayad way ammay hen ataguwana ya naragsak , masapor ipparna hen tapàna way mangale ah laweng ya achi agé mankétkétém .
44004032	Description	Angkay hiyachi , amin hen anchichay cha omafurot an Jesus , ammag napapchong hen hamhamàcha amin way maid iha ah mangaliyén awana yanggay hen kok-owana te anchag awa amin .
46015003	Grace	Intudtuchù an chàyu hen anchi napateg way térén way enachar-o an Apudyus way hen yachiy tudtuchu , wat mepanggép hen natéyan Cristu ah fayad hen fasortaaw way yachi chillu hen nesosorat ad namenghan hen alen Apudyus way ma-ammaan .
66018024	Violence	Wat nachusa hen hiyachiy fabréy way Babilonia , te hen tataguhchi hen namchit hen anchichay profetan Apudyus ya anat agé hen anchichay tapenay tataguna , ya uray heno way tagu way napchit hen antoy lotaat natéycha amin gapon yachiy fabréy .
44013048	Faith	Hen nangngaran hen anchichay faén Judio hen yachiy enalen Pablo , ammag pararo hen laylayadcha , yag chachaat agé chayawén ah Apudyus gapon anchi chengngarcha way alena . Wat ommafurotcha an Jesus amin hen anchichay nachuchuttokan way mètape hen mannanayun way ataguwan an Apudyus .
66022020	Description	Yag ah Jesus way nangempaka-ammu amin an cha natto , ekatna agéén , “ Tot-owa way achi mahen-awniyan yag namfangacha-at . ” Yag ekat-o agé way sommongfatén , “ Oo , umalea , Apo Jesus . ”
50004009	Recommendation	Ya amin way enacharyu an haén way innilan man hen matayu ono hen chengngaryu , yachi koma hen chayu amma-ammaan . Yag ah Apudyus way mamapanoh hen hamhamàtaaw , achina agé iyang-anggayan chitaaw .
53003015	Recommendation	Ngém achì ekatén anyug iyalig hiyah kafusor , te anyu an ekaman hiya ah sonodyu way mangamhew .
51002008	Recommendation	Masapor ar-arwachantaaw hen anchichay tatagu way manlayachay mangawis an chitaaw ah sabsafaliy tudtuchu , te chicha , menamalliyam yanggay hen hamhamàcha way hen kenaraengcha , ammag lokopchi way maid fanagna , ya hen narpowana , narpo yanggay hen tatagun antoy lota ya hen anchichay achi maila way ongtan way chan toray way iggay marpochi an Jesu Cristu .
50003014	Faith	Wat an-og epapate way mangamma hen laychén Apudyus te yachi met hen kagunggunaan ya hen anchi gunggunaat hen mètaguwan an hiya ad uchu gapo hen enammaan Jesu Cristu .
56002014	Faith	Te hiya , inidchatna hen acharna way matéy ta wachay kafaelantaaw way manginwalin hen anchi lawengay a-amma , ya ta mafalin macharosantaaw ah mantataguna paat way helarayyad way mangamma hen ammay .
43005024	Faith	“ Tot-owa hen antoy ifagà an chàyu way heno way tagu way mangngar hen chà itudtuchu ya afurotona agé hen anchi nannag an haén , wat mètagu an Apudyus ah ing-inggana . Ya achi agé machusachi te inlisiyana hen metap-arana way ad uwan , metatappe an Apudyus .
66021015	Description	Hen anchi anghel way cha managépfar an haén , nan-é-édchén ah kamang way faletò ta ina kamangén hen yachiy fabréy ya hen anchichay hawangna ya hen anchi aradna .
50003019	Sin	Wat chicha , ancha angkay ammag metap-ar , te ammag hen laylaychén hen acharcha yanggay hen chacha afuroton . Yag heno agé way afifì-inén yachiyat agé hen laychéncha paat way epàila . Yag hen antoy lota yanggay agé hen péppég hen chacha hamham-én .
54003006	Sin	Ya masapor hen anchi nannuud hen afurotna way faén hen anchi anat an ommafurot te awni yag annag epasekat hen chana am-ammaan yag ichahanaat hen kachusaana way kaman hen nachusaan Chumunyu .
65001003	Recommendation	Sosnod way laylaychê , hen anchi pés-éyna , ekat-owén manoratà koma an chàyu way mangempacharan mepanggép hen anchi kahara-antaaw . Ngém yachiyat agé yag enlasin-o way masapor peet manorata-at way manugun an chàyu , ta anyug tétérnén way mamangchén hen anchi chataaw afuroton , te yachi paat hen imfafaggan Apudyus hen tataguna way achi chillu mafalin ma-at-atob .
44004002	Description	Yag anchag ommaningarngar an cha Pedro te chacha itudtuchu way nan-uchi ah Jesus way yachi ano agé hen manot-owaan hen man-uchiyan hen aminay natéy ah pegwana .
66018005	Sin	Te ammag maid mepaniyan hen kachuar hen fasorna te magénén nihùchud ad uchu ah kachuarna . Yag cha-an aliw-an Apudyus hen amin anchichay lawengay a-ammana .
43004046	Description	Angkay hiyachi yag namfangad cha Jesus ad Cana way sakop hen provinsiyan hen Galilea way ahchi agé hen anchi namalinana hen chanum ah fayah . Yag niyaphor way wacha agéhchi hen ihay okom way chan saket hen anchi anàna ad Capernaum .
45012011	Recommendation	Ya achitaaw agé mansadsachot way mangamma ah heno way ma-ammaan , ya antaawat agé an sésêmén way mangamma hen ma-ammaan hen mansérfiyantaaw an Apo Jesu Cristu .
60001008	Faith	Yag ah Jesu Cristu , tàén no cha-anyu ilan hen acharna paatat laylaychényu chillu hiya , yag tàén maid maila an hiya ad uwanat chayu chillu manokchun hiya . Wat an-ayug laylayad way térén way ammag maid mepaniyan hen laylayadyu .
62004013	Grace	Hen manot-owaantaaw way netetepon ah Apudyus an chitaaw ya netetepontaaw agé an hiya , te wacha hen anchi Espirituna way inidchatna way mìyachar an chitaaw .
43019029	Description	Yachi yag ensawsawcha hen anchi penapa-atcha way lopot hen anchi elém yag inchawchawcha way mangempasosop an Jesus .
51001013	Grace	Te ah Apudyus , henara-ana chitaaw hen anchi helang way mannakafalin Chumunyu yag entapena chitaaw hen anchi mantorayan hen anàna way laylaychéna
45016017	Recommendation	Wat hiyachi , sosnod , antoyan agé hen itugun-o an chàyu wat papannaagényu koma . Ar-arwachanyu paat hen anchichay tatagu way cha mangempasena an chàyu ah machachaelan hen tempoyugyu ya ah malifokan hen afurot hen tapena . Te anchag cha kontaréén hen anchi tot-owa way nitudtuchu an chàyu yag safaliyat agé hen chacha itudtuchu . Wat masapor manchùganyu chicha .
45012007	Recommendation	Yag hen anchi nangchatana hen kafaelan way mansérfi hen tapena , masapor epapatena way mangamma . Ya hen anchi mantudtuchu , masapor agé iyam-ammana way mantudtuchu .
43016023	Faith	“ Yag no umchahchi way tempo , faén haén hen manchawatanyu , te ah Ama . Ya tot-owa hen antoy ifagà an chàyu way heno way ifagayu an hiya gapon haén , idchatna an chàyu .
66021019	Description	Ya hen anchichay hemporo ya chuway pégnad hen anchi topeng , anchag na-ar-arkosan amin ah nankarakarase way cha somelap way nan-anginay fato . Hen anchi pés-éy pégnachat na-ar-arkosan ah fato way haspe . Ya hen anchi miyagwa , na-ar-arkosan agéh fato way safiro . Hen anchi miyatlo agé , na-ar-arkosan ah kalsedonia . Ya hen anchi miyapatat na-ar-arkosan ah esmeralda .
59004017	Sin	Wat hiyachi , achitaaw ar-aliw-an way heno way tagu way nangilaila hen ustoy ma-ammaan ya annag achi chillu ammaan way annag igiginnang , wat fasornachi an Apudyus .
66019005	Faith	Yachi yag chengngar-o agé hen ale way narpo hen iggaw hen anchi tummutùchuwan Apudyus way mangaliyén , “ Anyug chachayyawén ah Apudyus , amin-ayu way chan sérfi an hiya , ya amin-ayu way cha manginyafiin an hiya way uray nangato man ono nafafa , chayawényu amin hen anchi Apotaaw way ah Apudyus . ”
47005002	Faith	Ya magénén chataaw omaghéy ah ahoptaaw way fumaréy hen anchi faru way achar way mafalin inggaw ad uchu .
48006004	Recommendation	Wat wéhchiyén masapor emamadna hen chana ammaan ta ilana no usto , ta no usto , yachi koma hen lomaylaychana ta achina an epachong hen enammaana hen enammaan hen tapena ah minchayawana hen acharna hen tatagu .
46007036	Recommendation	Mepanggép hen anchichay looh nantotorag way man-ahawa , ngém ekatchéén uray achicha ud-ay etoroy gapon ligat hen antoy lota , yachin ammay . Ngém no ah awni agé yag achicha makaippar way anchag haham-én hen man-ahaw-ancha , maid met lawengna ya faén agé fasor no man-ahawacha chillu .
43016002	Violence	Te umchah angkay hen mangemparyawan chàyu hen anchichay chayu ma-am-amongan . Ya am-améd te umchah agé hen tempo way no pédtén chàyu , ekatchéén yachi paat ano hen chacha mangammaan hen laychén Apudyus .
66015001	Description	Angkay hiyachi yag wacha agé hen kasen nepàila ad uchu way omenpahaangay térén way sinyar . Te hen innilà , wat pituy anghel way nanangchén hen anchi anongoh way pituy ligat way mepachah hen antoy lota , te chichachiy ligat hen péppég hen manusaan Apudyus hen tatagu .
43018023	Description	Yag anat ekat Jesus agéén , “ No wachay laweng ah enalè , eparawagno hen anchi karawengna , ngém no usto hen enalè , pakay tappeténà . ”
50004003	Recommendation	Ya hen ifagà agé an heay ifà paat way cha mèamma an haén hen antoy alen Apudyus , torongam paat chicha te ancha tot-owag empapate way tommorong an haén hen chà nanginwarawagan hen anchi ammayay chamag way kaman agé an Clemente ya umat agé hen anchichay tapena . Yag tàén cha-an-o engadnan chicha amin hen antoy sorat-o , ensosorat chillu Apudyus chicha amin hen anchi libnuna way mangimfaga hen mètagu an hiya ah ing-inggana .
66016006	Sin	Te chicha , anchag pinchit hen anchichay tatagum ya hen anchichay profetam way kaman paat ancha agég inhiyat hen characha . Wat awahcha hen cham mangempainuman hen chara an chicha ad uwan ah assong hen enammaancha . ”
45006002	Sin	Achi , a , te ay ammoh etoroy hen natéy hen anchi a-ammana hen cha-anna matéyan . Yag chitaaw way kaman nìyatéy an Jesu Cristu , wat ay ammoh etoroytaaw hen anchi tenaynantaaw .
66017011	Violence	Yag mepanggép agé hen anchi aggaégyatay animar way natagu hen ar-argaw yag namaid ad uwan , hiya hen kaman ma-awaru way are , ngém iha chillu hen anchi pituwanchi way hen halenonotna , ammag metap-ar . ”
48004030	Recommendation	Ono iggayyu ma-awatan hen anchi nesosorat way alen Apudyus way ekatnéén , “ Eparyawno hen anchi alepan way hen-ina te achi mafalin mètawid hen anà hen alepan hen anà hen anchi faén alepan . ”
54006009	Sin	Waman hen anchichay mangamgam ah fumaknangancha , maid héranéén na-awischa way fumasor , te narakacha way marokop te anchag achi madlawén finàrangchaat peet hen laweng ya hen lenoroko , yag yachiyat agé hen manachael an chicha way hen halenonotnaat anchag metap-ar .
66017016	Violence	“ Yag hen anchichay hemporoy hàgud way innilam ya hen anchi aggaégyatay animarat , umchah hen tempo way mamusorancha hen anchi fufae , wat anchag aran hen aminay kok-owana way ingganah mafarchan hen acharna , yag anchaat agé issa hen lamanna ya gébhéncha hen mafay-anan .
46008003	Faith	Waman hen anchi tagu way manlarayyad an Apudyus ya laylaychéna agé way mangamma hen machayawana , yachi hen ifilang Apudyus .
45003009	Sin	Magat wacha chilluy mangaliyén un-unnina chàni way Judio no chàyu way faén Judio . Ngém faén angkaychi te looh-o imfaga way hen egachay tatagu way uray hen Judio ya umat agé hen anchichay faén Judio wat menangfasortaaw amin .
44007041	Sin	Yachi yag anchaat ammaan hen finakafaka ta mamàila ah chayawéncha . Yag anchaat mamparte ah ichatoncha ya anchaat manlagsak ah layadcha hen anchi enammaancha way man-apudyuscha ano .
66009020	Sin	Ngém hen anchichay nafay-anan way tatagu way cha-an pédtén hen chichachiy ligat , anchag achi chillu etagay hen anchi laweng way chacha ammaan , te anchag achi paat etagtagay way manayaw hen anchichay chumunyu ya hen anchichay enap-apudyus way enammaan hen limacha way na-ammaan ah faletò ya gamfang an cha gamà ya fato ya away . Yag chichachi hen chacha chayawén way ammag achi makaila ya achi makagngar ya achi amin lawa makaì-iwi .
47005011	Faith	Wat hiyachi , gapo ta na-awatanni way ammag aggaégyat hen manguwisan Apo Jesu Cristu hen tatagu , wat annig an epapate way cha mangimfagafaga hen tatagu ta omafurotcha koma . Yag inni-ilan Apudyus way yaha yanggay hen wachah hamhamàni way maid safalih ganchatni an chàyu . Yag sapay koma ta uray agé chàyu , innilayu way yaha agé yanggay hen wachah hamhamàni .
49002003	Sin	Ya uray agé chàni way Judio , wat yachi agé hen enkamanni hen cha-anni omafurotan an Jesus , te enammaanni agé hen heno way laylaychén hen acharni ya heno way cha umchah ah hamhamàni . Wat maid nat-énana te uray chàni way Judiowén lébféngni agé way machusa way kaman hen kachusaan hen aminay achi omafurot .
44002040	Recommendation	Chuar hen imfagan Pedro hen nanginyam-ammaana way nangensoplekar hen anchichay na-a-among , yag intugunna agé an chicha way mangaliyén , “ Afurotonyuto ta ilisiyanyu hen kachusaan hen anchichay lawengay tatagu . ”
45008013	Faith	Te no ammag hen laylaychén hen achar hen chataaw sorosoroton , wat antaaw ammag mesena an Apudyus ah ing-inggana . Ngém no awaténtaaw hen torong hen Espiritun Apudyus ah mangentagayantaaw hen laylaychén hen achar , wat mètagutaaw an Apudyus ah ing-inggana .
45010011	Faith	Wat tot-owa hen anchi nesosorat way alen Apudyus way ekatnéén , “ Heno way mangafurot an Jesu Cristu wat maid man-a-amuyuwana . ”
45001008	Faith	Wat ta an-owat an etoroy , manyamanà unna an Apudyus gapon Jesu Cristu te hen iyaman-o , hen nanhemamagan hen afurotyu hen karotarota .
52001004	Faith	Sosnodni way laylaychén Apudyus , innilani way penepelen Apudyus chàyu ,
60004008	Recommendation	Ya hen kapatigan paat way wachan chitaaw koma , masapor man-ahelennayadtaaw ah katot-owana , te hen manlaychan hen ifa , yachi hen anchi achi mangunongan hen chana fumasoran .
44027001	Description	Angkay hiyachi yag inumchah hen anchi ag-agaw way ekatchéén mepééy ah Pablo ya hen tapen anchichay farud ad Italia way mepasango hen anchi kangatowanay Are way Cesar . Wat emporangcha chicha an Julio way ihay kapetan hen sorchachun Are Cesar ta hiya hen mangetnod an chicha . Ya haénay Lucas , nàyéyà agé ,
66015003	Faith	Yag chacha agé kankantéén hen anchi kankantan Moses way nansérfi an Apudyus way yachi agé hen kankantan hen anchi Karnero . Yag ekatcha way nankankantéén , “ Heay Apo way Apudyusat mannakafael-a way mangamma ah uray heno , wat kahahaang ya kachachayaw hen aminay cham ammaan . Ya hea hen Aren hen aminay tatagu hen karotarota way ammag nalentég ya pahig tot-owa hen aminay cham am-ammaan .
60002002	Faith	Ta hen ekamanyu koma , kaman hen manlaychan hen anchi utteng way chan sosososo , wat kaman agéhchi koma hen manlaychanyu way mangacha-achar hen alen Apudyus ah homèheénan hen afurotyu inggana hen ketapyanyu an hiya ,
66014013	Faith	Yachi yag chengngar-o agé hen nan-ale ad uchu , yag imfagana an haén way mangaliyén , “ Esoratnoto way manepod ad uwan , ancha yanggay ammag laylayad hen anchichay cha omafurot an Apotaaw no matéycha . ” Yag tenomfar agé hen anchi Espiritun Apudyus way nangafun , ekatnéén , “ Oo , tot-owaha way laylayadcha , te hen matéyancha , yachi hen man-inungarancha hen anchi naligat way chunucha , yag ichahancha agé hen anchi halenonot hen anchichay ammay way enammaancha . ”
59001027	Faith	Te hen anchi ifilang Amay Apudyus ah ammay way cha manongpar tot-owa hen laychéna , wat hen anchi tagu way cha mangamma hen ammay , kaman hen anchi nangila way manég-ang hen anchichay ulila ya nà-amfaro no wachay ligatcha , ya achina agég cha torachén hen anchi laweng way cha ammaan hen tatagu hen antoy lota way maid innilana an Apudyus .
51002004	Recommendation	Hen chà mangimfag-an amin an cha natto an chàyu , ta achiayu koma marokop hen anchichay nan-asilib way omawis gapon kenaraengcha way man-ale .
66005013	Description	Yachi yag chengngar-owat agé hen nankankantaan hen egachay chan ì-iwi , te netape hen egachay wachad uchu ya umat agé hen antoy lota , ya hen egachay iniggaw hen fayfay ya umat agé hen anchichay aminay ininggaw hen kawad-an hen natéy . Wat chacha amin mèkankanta way mangaliyén , “ Hen anchi tummutùchu way Are ya hen anchi Karnero , ancha yanggay ammag machachayaw ah ing-inggana ya mepagngapagngar yanggay hen kaenammaycha ya hen kenangatocha ya hen mannakafalincha ah ing-inggana way maid péppégna . ”
66008008	Description	Yachi agé yag empa-alen hen anchi miyagway anghel hen tangguyubna , yag wacha hen kaman ammag chakaray filig way cha gumilab way ammag nepetlà hen fayfay . Wat ammag namfalin ah chara hen pagkatlon hen anchi fayfay .
44007058	Violence	way i manlakrak an hiya way manginyéy hen anchi fùnagan hen fabréy yag anchaat funfunto-on hiya . Wat hen anchichay nangenlémrém an Esteban , emporangcha hen agwan hen lumfongcha hen ihay larae way ah Saulo hen ngachanna .
45015011	Faith	Yag hen iha , ekatna agéén , “ Chàyu way faén Judio , chayawényu amin ah Apudyus , ta aminay katagutaguwat chayawéncha amin hiya . ”
45011036	Faith	te ah Apudyusat hiya hen nangamma hen egachay wacha ya hiya agé hen cha manalimun amin an cha nadchi way hen pontos amin cha nadchiyat , ah kachayawana chillu . Wat antaaw yanggay ammag chachayyawén hiya ah ing-inggana . Amen .
43001029	Faith	Angkay nafigat way innilan Juan ah Jesus way naway , ekatnéén , “ Ilanyu ngén , anchiyan hen anchi karnero way inidchat Apudyus way michaton ah mamayadna hen fasor hen katagutagu hen antoy lota .
58011031	Description	Yag gapo agé hen afurot Rahab way pota hen hiyachiy fabréyat , iggay mepapchit hen napchitan hen anchichay kailiyana way iggay omafurot . Te hiya , annag tenorongan hen anchichay hennag Moses way i mane-em hen yachiy fabréy .
43010010	Grace	Ngém hen anchi manga-akaw , maid kasen ganchatna no achi an i umarah laychéna ya an i pomatéy ya an i chumachael . Waman haén , hen ummaliyà , ta taguwê hen tatagu way idchat-o hen amma-ammay way ataguwancha ingganah kapnekancha . ”
50003020	Faith	Waman chitaaw , ad uchu hen ustoy fumabréyantaaw ya chataaw agé ahopan hen mamfangchan Apotaaw way Jesu Cristu way nangenharà an chitaaw , te umale way marpod uchu way i mangayag an chitaaw .
45015007	Recommendation	Yag kaman hen enkaman Jesu Cristu way nangimfilang an chitaaw , wat kaman agéhchi koma hen ekamantaaw way mangimfilang hen ihaiha an chitaaw way cha omafurot , te yachi hen machayawan Apudyus .
44021024	Recommendation	Wat hen ekatni , ah mail-an way cham chillu tongparén hen orchin Moses , ammay ménat no màyéy-a an chicha ah Templo way i mètape way mangamma hen inyurchin Moses mepanggép hen macharosan hen tatagu an Apudyus , yag anno agég fayachan amin hen gastoscha ta icha mampapokrang an pachi ah mangammaancha hen gagangaytaaw . Yahan ammaamat elasin amin hen anchichay kacharaantaaw way faén peet tot-owa hen anchi chengngarcha no ilancha hen cham manongparan hen orchin Moses .
45004012	Faith	Yag hiya agé hen penaka-aman hen amin anchichay namarkaan way faén yanggay hen acharcha hen namarkaan , te chacha agé afuroton way tot-owa hen enalen Apudyus way kaman chillu hen nangafurotan Abraham hen anchi cha-anna namarkaan .
44001026	Description	Angkay narpas hen nanluwaruwancha yag namfunfunnotcha ah mangil-ancha no heno hen mapele , wat ah Mateo hen nafunotan way metape hen anchichay hemporo ya iha way aposel .
45004007	Grace	“ Amchan hen laylayad hen anchi tagu way penakawan Apudyus hen anchi laweng way enammaana way annag kena-an hen fasorna .
66011004	Description	Hen anchichay chuway sistigu , chicha hen miyaligan hen anchi chuway away way olivo ya anat agé hen anchi chuway helaw way i-inggaw hen sangwanan hen anchi ap-apo hen antoy lota way ah Apudyus .
59004009	Recommendation	Ta anyuwat etokar hen fasoryu ya mankela gapon yachi ya anyug sokatan hen amrangyu ah kela ya hen layadyu ah tokar .
64001011	Recommendation	Te heno way mangempaghép an hiya , cha angkay mètape hen anchi laweng way chana ammaan .
45004011	Faith	Te hen anchi marka , an ummunudchi ah kaman sinyar way looh imfilang Apudyus ah Abraham ah ammayay tagu gapon chana nangafurotan way tot-owa hen enalen Apudyus . Wat hiyachi hen na-awagan Abraham ah penaka-aman hen aminay tatagu way ifilang Apudyus ah ammay gapon chacha omafurotan hen imfagana , tàén cha-an mamarkaan hen acharcha .
45006007	Grace	Te no matéy hen tagu , yachi hen mailufusana hen kafaelan hen fasor way manoray an hiya .
47004010	Faith	Ammag hiyahiya hen cha mepasamak an chàni , wat annig tatà-ayén hen matéyanni way kaman agé hen anchi nekaman an Jesus . Ngém gapo ta achina parufusun hen mapchitanni , yachiyat agé hen cha mangil-an hen tatagu way natattagu peet ah Jesus way manahallimun an chàni .
50002021	Sin	Te amin hen antochay tapena , hen pagsaya-atancha yanggay hen chacha hamham-én way anchag inwalin hen ma-ammaan way para an Jesu Cristu .
58011011	Faith	Yag gapo agé hen afurot Abraham wat ummanàcha chillu way hen-ahawa an Sara , te tàén ammag narakay ah Abraham ya naméppég ah Sara , wat an chillug nanchinlan Abraham ah Apudyus way mangamma hen imfagana .
43006039	Grace	Yag hen laychéna , ta amin hen anchichay penelena way omafurot an haén , ammag maid poros mayagyag an chicha , ya ta man-uchiyê agé chicha amin no umchah hen anchi anongoh chi ag-agaw .
46008006	Faith	innilataaw way an chillu ih-ihà-an yanggay hen tot-oway Apudyus way hiya hen Amataaw way nangamma hen aminay egad ya hiya hen pontos hen antoy atatagguwantaaw . Ya an ih-ihà-an agé hen Apotaaw way hiyah Jesu Cristu way hiya hen nangamma hen egachay wacha . Ya hiya agé hen nangamma hen mètaguwantaaw an Apudyus .
52003006	Description	Wat angkay ad uwan way namfangad ah Timoteo , pararo hen laylayadni gapon anchi henaphapetna way napegsa chillu hen afurotyu ya umat agé hen chayu man-ahelennaychan . Yag imfagana agé way chakar hen hamhamàyu an chàni ya laychényu paat agé way mangilan chàni way kaman agé hen manlaychanni way mangila an chàyu .
60005004	Grace	Yachi hen ekamantaaw ta no mamfangad ah Apotaaway Jesu Cristu way kaman kangatowan way pastor , wat idchatna hen ammag napateg way gunggunataaw way kachachayaw ya mannanayun .
47003012	Faith	Yag gapo ta sigurachuani mepanggép hen anchi planon Apudyus , an-ani agég natorod way mangintudtuchu
61002012	Sin	Ngém hen anchichay senang tutudtuchu , ancha yanggay ammag kaman aggaégyat way tanan way animar way maid kasen fanag hen niyana-ancha no achi yanggay hen madpapancha ya hen mepapchitancha . Ya ancha agég kaman aho way maid poros fiincha , ya heno way achicha ma-awatanén chachaat ustan . Wat hen kafanagancha , hen metap-arancha
43012006	Sin	Hen nangaryan Judas an nadchi , faén gapoh hamhamàna hen anchichay maid mafalinna te gapo ta anchu hen limana yag hiya hen mamangchén hen pelak ah chana mangak-akawan .
62004016	Faith	Wat hiyachi , chitaaw amin , na-awatantaaw way laylaychén Apudyus chitaaw ya chataaw manchinlan hen hiyachiy layadna an chitaaw . Laylaychén Apudyus hen tatagu wat no laychéntaaw hiya ya umat agé hen ifataaw , mawawà-acha ah Apudyus an chitaaw ya mawawà-achataaw agé an hiya .
44011019	Description	Nanepod hen napchitan Esteban , nahihiyancha amin hen anchichay cha omafurot an Jesus ah manginlisiyancha hen mapaligatancha . Wat hen tapena , émméycha ingganad Fenicia ya hen tapena , ingganad Chipre ya ingganad Antiokia . Yag hen heno way chacha ayan , chacha haphapetén hen chamag mepanggép an Jesu Cristu , ngém hen anchichay kacharaancha yanggay way Judio hen chacha mangimfag-an .
54006006	Faith	Manowat te wachan katot-owana way omenpafaknang hen anchi tot-oway pammate an Apudyus non antaaw an mapnek hen nawawà-acha way kok-owa , ngém safalichi way kafinaknang .
66013007	Violence	Yag nawayaan agé hen anchi animar way mangufat hen anchichay tatagun Apudyus ah mangafa-ana an chicha , yag nidchat agé hen wayana way mangentoray hen egachay kapo-opo-on chi tatagu hen kafabréfabréy ah karotarota way maid narawhan hen egachay nankarakarasey ale .
60002020	Faith	Ngém maid tagu ah machayaw way gapon nanganohana hen napaligatana no tot-oway enammaana hen laweng . Ngém no ammaantaaw hen usto yag cha chitaaw chillu pap-aligatén yag a-annohantaawchi , wat yachi hen mangammayan tot-owa Apudyus an chitaaw .
58009015	Grace	Wat hiyachi , ah Cristu hen aron hen anchi faru way torag Apudyus hen tatagu ta amin hen anchichay namfalinén Apudyus ah a-anàna , wat mafalin awaténcha hen anchichay mannanayun way empopostana . Yag maid kasen mangawatancha an cha nadchi no achi yanggay gapo ta wacha hen natéy ah kacharosan hen fasorcha hen nanlabsengancha hen anchi pés-éy torag .
45006001	Sin	Tot-owa way maid mepaniyan hen ség-ang Apudyus an chitaaw . Wat nokay hen ekattaaw nò . Ay antaaw an cha etorotoroy way fumasor ta wachay kataptapyan hen anchi ség-angna an chitaaw .
49005004	Recommendation	Ya achitaaw koma agé chan ale ah aggarémha way ale ya hen anchi nat-én hen mepayana ya umat agé hen maid gutokna ya hen narafus way sos-oro , ta hen epaenghataaw koma , hen manyamanantaaw an Apudyus .
66006008	Violence	Yag innila-at agé way fummùnag hen kafayu way hen chotchotna , kaman pommopohrat ah kapokawna , yag hen ngachan agé hen anchi nansasakkayat ah Étéy . Ya chaat agé umun-unud hen anchi nangenngachan ah Hades way yachi hen iggawan hen natéy . Yag na-adchancha ah kafaelan way mamchit hen pagkapat hen tatagu hen antoy lota way hen mekaman , mapchit hen tapena ya matéy ah henaang hen tapena ya matéy ah saket hen tapena , ya pédtén hen aggaégyatay animar hen tapena .
45004016	Faith	Wat hiyachi , ma-awatantaaw way hen anchichay empostan Apudyus way idchatna , inliblina way mangidchat hen anchichay tatagu way cha mangafurot way tot-owa hen enalena . Yag hen nanginlibliyana hen empostana , ta wachay kail-an hen ség-angna , ya ah masigurachuwan way awatén amin hen anchichay tot-oway ganà Abraham . Yag hen anchichay mifilang ah tot-oway ganàna , faén yanggay hen anchichay Judio way mamangchén hen orchin , te uray heno way omafurot an Apudyus way kaman hen ommafurotan Abraham , te ah Abraham , hiya hen penaka-amataaw amin way cha omafurot .
44028018	Description	Angkay finistigarà , ekatchéén meparufusà koma te maid inchahancha ah fasor-o ah mamchitanà .
45009016	Grace	Wat hiyachi , maila way hen mameleyan Apudyus hen tatagu wat faén gapo hen laychén hen tagu ono hen enammaana , te gapo yanggay hen ség-ang Apudyus .
46010008	Sin	Wat achi koma mafalin way antaaw ammag ekaman hen enammaancha way cha manòyong hen faén ahawana . Te hen yachiy enammaanchaat anchag natéy hen chuwanporo ya toroy lifu way tatagu hen ihay ag-agaw .
45007023	Sin	ngém ammag maid mafalin-o . Te hen anchi fasor way nisissigud hen antoy achar-o , ammag hiyaat agé hen cha mangufat hen antoy layad hen hamhamào way mangamma hen laychén Apudyus . Wat kamanà farud way imfafarud hen anchi fasor way chan toray an haén .
58006001	Faith	Wat hen ekamantaaw , antaawat koma an acharén hen anchichay naunig way mepanggép an Jesu Cristu ah homènan hen afurottaaw , ta achitaaw ammag i-inggaw hen anchi lugrugin hen omafurotan way yachi hen mangimfafawiyan hen laweng ya hen ekaman way omafurot an Apudyus .
46016011	Recommendation	Yag ilanyu agé ta achiyu cha ongohan hiya ta anyuwat an torongan ta ammay hen mamfangchana an haén ahto , te hahadchê hiya ya hen anchichay cha mangetnod way sosnodtaaw .
59002014	Faith	Sosnod , nokay hen sérfina no wachay mangaliyén ommafurot an Apo Jesu Cristu yag maid ammaana ah mangempàil-ana hen yachiy afurotna . Te ay ammoh érégna hen mangaryana way wachan afurotna ah kahara-ana an Apudyus .
43007025	Description	Angkay hiyachi way chengngar hen anchichay tatagu ad Jerusalem hen cha aryén Jesus , ekat hen tapenéén , “ Ay faénha ngén hen anchi tagu way cha anapén hen anchichay anap-apo ta pédténcha ano .
43020022	Faith	Yachi yag annaat ehapod an chàni way mangaliyén , “ Ta ma-adchan-ayu hen Espiritun Apudyus .
45010003	Sin	Te anchag achi mangiggéén hen ekaman Apudyus way mangimfilang hen tatagu ah ammay way maid fasfasorna an hiya , yag chachaat agé epapate paat way manorot hen anchi wachay hehemmàcha , yag anchag achi paat iyafun hen anchi planon Apudyus .
62005010	Faith	Wat hiyachi , heno way mangafurot hen anchi anà Apudyus , maid manchuwachuwana mepanggép hen mangistiguwan Apudyus an anàna . Waman hen anchi tagu way ammag achi mangafurot an Apudyus , annag cha mankétmén hiya te annag achi afuroton hen imfagana mepanggép hen anàna .
43014012	Faith	“ Tot-owa hen antoy ifagà an chàyu way heno way omafurot an haén , mafalin ammaana hen kaman hen chà enammaan . Ya chakchakkar agé hen halenonot hen ammaana no hen enammaà te mamfangachà an Ama ah katoronganyu .
56002009	Recommendation	Ifagam hen anchichay a-alepan way masapor afurotoncha hen apocha ya ammaancha amin hen laychéncha . Achicha cha me-esngel
58012015	Recommendation	Masapor ar-arwachanyu agé ta maid iha an chàyu ah ammag mangachi hen torong Apudyus . Ya ilanyu agé ta achiyug u-unnongon hen laweng , te hen halenonot nadchiyat ammag kaman gamot way an chumachael , yag an agég chuar hen metakorong .
54003007	Recommendation	Ya hen anchi mangemponponò agé , masapor way uray hen anchichay cha-an omafurotén iyafiincha hiya ta achi ma-ahoyan ya achi amin marokop an Chumunyu .
49004007	Grace	An ihà-an tot-owa hen chataaw afuroton way hiyah Jesu Cristu . Ngém faén an ihà-anay karase way kafaelan hen inidchatna an chitaaw way ommafurot , te wéhchin chitaawén wachay wacha hen inidchat Jesu Cristu way kafaelan hen ihaihay tagu .
66016003	Description	Yachi yag émméy agé hen anchi miyagway anghel way i nanginhiyat hen ininggaw hen anchi chuyugna , yag hen anchi fayfay paat hen nanginhiyatana . Wat ammag namfalin hen anchi chanum ah kaman charang chi natéy , yag aminay chan ì-iwi hen fayfayat anchag nan-atéy amin .
49006006	Recommendation	Ya faén agé yanggay hen mangi-il-ancha an chàyu hen mangammaanyu hen usto te no yachi , an yanggay hen machayawanyu hen chayu anapén . Ta hen ekamanyu koma , anyu an ammaan hen acharyu ah kaman alepan Jesu Cristu way ahelaylayad way mangamma hen laychén Apudyus .
60003016	Recommendation	Ngém masapor antaaw chillu an iyam-amma ah mail-an hen rispitutaaw an chicha . Ya ar-arwachantaaw agé ta maid metat-aro ah laweng ah hamhamàtaaw , ta machachallosantaaw koma . Te no yachi , anchag mafiinan hen anchichay cha mangsot hen anchi ammay way chataaw ammaan gapon afurottaaw an Cristu .
43006040	Faith	Ta epegwà way mangale hen laychén Ama , te hen laychéna , ta amin hen anchichay mangafurot way haén hen anàna ya haén agé hen manokchuncha , mètagucha an haén ah ing-inggana , te man-uchiyê chicha hen anchi anongoh chi ag-agaw . ”
44012023	Violence	Yag hen hiyachi , gapo ta penléh Are hen machayawan Apudyus , pinchit hen anghel Apudyus hiya wat ammag nafigsan hen acharna yag natéy .
47001003	Grace	Antaaw yanggay ammag manyayaman an Apudyus way aman Apotaaway Jesu Cristu , ya antaaw agég chachayyawén hiya te hiya agé hen ammag menangség-ang way Ama ya menangtorong way Apudyus .
54001006	Sin	Te ilamat , wachacha hen tapena way ammag nangentagay an cha natto way an lawag chan sayasayasay way maid maetorongna .
45001016	Faith	Anà ammag sigurachu mepanggép hen anchi ammayay chamag , te yachi hen mangimfaga hen kafaelan Apudyus way manarà hen uray heno way tatagu non anat an omafurot way manepod an chàni way Judio ya anat agé hen anchichay faén Judio .
46003011	Description	Te ilanyu ngén , looh chillu ninigga hen anchi kaman to-od ya aromatang way maid kasen no faén yanggay ah Jesu Cristu ya achi agé mafalin way masoksoktanchi , te maid kasen tumùchuwan hen afurot no faén yanggay hiya .
49005033	Recommendation	Ngém wacha chillu hen keyaryana hen hen-ahawa hen antoy lota , te hen larae , masapor laylaychéna hen ahawana way kaman hen manlaychana hen acharna . Ya hen fufae agé , masapor iyafiinna hen ahawana .
51002013	Grace	Hen cha-antaaw omafurotan , kamantaaw nanattéy an Apudyus gapon fasortaaw , yag chàyu agé way faén Judio , gapo agé ta maid markan Apudyus an chàyu . Ngém ad uwan , tenagun Apudyus amin chitaaw way annag entape chitaaw hen ataguwan Jesu Cristu gapon ommafurotantaaw an hiya yag penakawanna amin hen fasortaaw .
54004014	Recommendation	Ya achim agé cha iyang-anggayan hen anchi inidchat Apudyus way kafaelam hen nangempatchongan hen anchichay profeta an hea ya hen nanginchàépan hen anchichay mangemponponò hen limacha an hea .
66021001	Description	Angkay hiyachi yag innilà agé hen anchi faru way uchu ya faru way lota te anchag naumah amin hen anchi pés-éy uchu ya hen pés-éy lota ya umat agé hen anchi fayfayna .
52005016	Recommendation	Lomaylayadtaaw ah ing-inggana .
66009006	Description	Yag hen hiyachiy tempo , ammag iyanap hen tatagu hen atéyancha , ngém anchag achi matéy , te uray laychéncha paat way matéy , wat ancha chillug achi .
52004014	Faith	Te ilanyu ngén , gapo ta afurotontaaw way nan-uchi ah Jesus hen natéyana , wat yachi agé hen chataaw namnaméén way man-uchiyén Apudyus hen anchichay natéy way omma-abfurot an Jesus . Yag epetnod Apudyus chicha an Jesus hen mamfangchana hen antoy lota .
62004015	Faith	Yag heno way mangentàchég way ah Jesus hen anà Apudyus , netetepon hen hamhamàna an Apudyus ya netetepon agé hen hamhamà Apudyus an hiya .
49004022	Recommendation	Wat yachi , masapor manchùganyu amin hen anchi laweng way gagangay way tenoradyu hen cha-anyu omafurotan , te yachi hen karokopan hen acharyu ya hen manachael an chàyu .
43010009	Grace	Haén hen anchi hawang , wat heno way mangéy an haén , hahalla-à hiya , ya awway agé way hénggép ya gumhad way i mangan .
58011037	Violence	Ya maid agé achicha inyatéy gapon afurotcha , te wacha hen nafunfuntò , ya wachacha agé hen ammag naragachi way magénén nan-agwa hen acharcha ya wachacha agé hen nafàfà-ag . Yag hen tapena , anchag pummubli way térén gapon afurotcha way an yanggay gadchang chi gancheng ono karnero hen inlumfongcha , te ammag korang chi egad an chicha . Yag ammag pararo agé hen napaligatancha ya nèmehancha .
62002029	Faith	Na-a-awwatantaaw way maid fasfasor Jesu Cristu , wat ma-awatantaaw agé koma way heno way cha mangamma hen usto , hiya agé hen anà Apudyus .
44013047	Grace	Te hen imfagan Apudyus an chàni chillu , ekatnéén , ‘ Piniyar-o chàyu way i mangintudtuchu hen anchichay faén Judio ah kahelawan hen hamhamàcha ta aminay tatagu way ininggaw hen antoy lota , mafalin mahara-ancha . ’ ”
47004002	Faith	Wat achini an cha silifan hen tatagu ah marokopancha way omafurot . Te achini cha usarén hen natnat-én way taktek ah ka-awisancha . Ya achini agé cha tekowén hen anchi laychén hen alen Apudyus way aryén te afifiin amin cha nadchi . Te ah sangwanan Apudyusat anni yanggay an cha eparawag way mangimfaga hen tot-owa yag kapeletan way cha agé elasin hen katagutagu hen wacha an chàni .
44002033	Description	Yag ad uwan , empangaton Apudyus ah Jesus way i tummùchu hen pachawananna , yag enawat agé Jesus hen anchi empopostan Amana way Apudyus way Espirituna . Wat hen antoy cha ma-ammaan ad uwan way chayu ilan ya chayu changrén , yato hen nangidchatan Jesus hen anchi Espiritun Apudyus an chàni .
51003010	Recommendation	yag enawattaaw hen anchi faru way hamhamà way narpon Apudyus . Ya hen antoy faru way hamhamà , cha matapyatapyan ah chumùrachùran hen ma-awatantaaw mepanggép an Apudyus ah komamanantaaw an hiya .
43011004	Faith	Angkay chengngar Jesuschi yag ekatnéén , “ Faén matéy hen kahalenonotan hen anchi saket Lazaro , te an kachayawan Apudyus way yachi agé hen machayawà way anàna . ”
45001017	Faith	Te hen anchi ammayay chamag , yachi hen mangimfaga hen ekaman Apudyus way mangimfilang hen tatagu ah ammay an hiya . Ya maid kasen mangimfilangana hen tatagu ah ammay no achi yanggay gapo hen afurotcha . Te yachi chillu hen imfagan hen anchi nesosorat way alena ad namenghan way ekatnéén , “ Hen anchi tagu way mifilang ah ammay gapon afurotna , hiyachi hen mètagu an Apudyus ah ing-inggana . ”
43019017	Description	Angkay hiyachi way innarachah Jesus yag anchaat epafu-ud hen anchi korosna way manginyéy hen anchi lugar way ekatchéén “ alentutugun chi uru ” way hen ekatchah Henebreo wat Golgota ,
45012006	Faith	Yag gapoh torong Apudyus an chitaawat nankarakarase hen inidchatna way kafaelantaaw , wat masapor wéhchiyén usaréna hen hiyachiy ninidchat an hiya ah péppég hen kafaelana . Kaman hen anchi nangchatana hen kafaelan way mangempaka-ammu hen mepaka-ammu , masapor i-illana ta mètemfuruychi hen chataaw afuroton .
66004007	Description	Hen anchi iha , ammag kaman layun hen itchurana , ya hen anchi miyagwaat kaman agé faka . Yag hen anchi miyatlo , kaman tatagu hen féharna , yag hen anchi miyapat wat ammag kaman agé hen anchi angaw way cha tomayap .
49005015	Recommendation	Wat ar-arwachantaaw hen chataaw ekamkaman ta achitaaw ekaman hen anchichay achi maka-awat hen usto te chitaaw , na-awatantaaw met hen usto .
45010012	Grace	Yag hen yatoy na-ale , ahapéna hen egachay tatagu te maid epohowan Apudyus , wat Judioa man ono faén , maid chillu nat-énana te ah Jesu Cristu hen ap-apon hen aminay tatagu ya ammag menangség-ang way tomotorong ah heno way manchawat an hiya .
45010004	Faith	Te ah katot-owana , ammag penéppég Jesu Cristu hen keyusaran hen anchi orchin ah mifilangan hen tatagu ah ammay an hiya wat ad uwan , egad omafurot hen tatagu an hiya yag anat mifilang ah ammay way maid fasfasorna .
50004006	Recommendation	Ya achitaaw agé cha machanchanagan ah uray heno , ta antaawat iyam-amma way mangimfaga hen amin an Apudyus way manginya-agwa agé hen yamantaaw an hiya .
46010006	Faith	Wat amin chachi way na-ammaanat , na-ammaan ah man-acharantaaw koma way achitaaw ammag cha ma-awis way mangamma hen anchichay laweng way kaman hen anchichay anap-otaaw ad namenghan .
66009002	Description	Angkay finùtana hen anchi fituwanchi , yag fummùnagat agé hen ammag amchanay asok way kaman hen asok hen chakaray lakob , wat ammag hommelang hen lota te lenengfan hen anchi pararo way asok hen init .
52004006	Recommendation	Wat ilanyu ta maid manlokkowanyu ah ifayu mepanggép hen hiyachiy a-amma . Intugutugunni chillu chachi an chàyu hen anchi ar-argaw , yag imfafaggani agé way chuchusséén Apudyus hen heno way mangamman cha nadchi .
47005017	Faith	Te uray heno way tagu way omafurot an Cristu , wat ammag mafalewan hen kenatataguna way maka-an hen anchichay siguchay laweng way a-amma yag mesokat hen anchi faru way a-amma way ammay .
43005020	Faith	Te ah Ama , laylaychéna haén way anàna , wat amin way chana ammaan , chana agé epàila an haén . Ya wacha agé hen kasenna epa-amma an haén way wadwadcha way kaskascha-aw no hen anchi anyuwat innila ta wachay kahaanganyu .
49004028	Recommendation	Yag mag-ay ta wachay manga-akaw , masapor etagayna ta anat an i mèlabfu ah ustousto ta wachay iyarana ah masaporna yah etorongna hen anchichay makasapor ah torong .
57001022	Recommendation	Yag hen ihay ifagà agé , esaganayu koma hen iggawà te chà namnaméén way gapon luwaruyu wat eparufusà ah pagfaruchan , wat awniyat umaliyà ahna .
58013009	Recommendation	Yag ilanyu agé ta achiayu ammag cha ma-awis hen anchichay sabsafali way tudtuchu ah matengewan hen afurotyu . Ya masapor ma-awatanyu way hen mangempapegsa hen pammatetaaw wat hen torong Apudyus way faén hen anchi achi mangissaan hen mapanyaw way missa , te maid chillu tagu ah matorongan gapon nanongparana an cha nadchi .
52005012	Recommendation	Hiyachi sosnod , hen ifagani an chàyuwat masapor ririspituwényu paat hen anchichay cha mangempapate way mangintudtuchu an chàyu mepanggép an Apudyus te chicha hen cha mangemponponò ya manugun an chàyu .
43009022	Description	Yaha hen enalen hen anchichay chàcha-arna te émégyatcha hen anchichay anap-apon hen Judio , te chicha , loohcha imfafagga way heno way mangaliyén ah Jesus hen anchi Cristu way empopostan Apudyusat meparyaw way meparyaw hen anchi chacha ma-am-amongan .
50003003	Faith	Yag faén chilluchi hen sinyar hen tot-oway anà Apudyus . Wat faén chicha hen tot-oway anàna te hen tot-oway anà Apudyusat chitaaw way cha manayaw an hiya gapon torong hen Espirituna , chitaaw way cha manginchayaw an Jesu Cristu ya chataaw agé manokchun hiya yanggay way achitaaw manokchun hen anchi pàpàila way a-amma ah manorachan hen orchin .
62003023	Faith	Yag yato hen inyurchinna way masapor afurotontaaw hen anàna way Jesu Cristu ya masapor man-ahelennayadtaaw way yachi chillu hen inyurchin Jesu Cristu an chitaaw .
66013011	Description	Angkay hiyachi yag wacha hen kasen-o innila way aggaégyatay animar agé way ad char-ém hen antoy lota hen narpowana . Ahnachi , chuwa yanggay hen hàgudna way kaman hàgud hen anà chi karnero , ngém aggaégyat chillu hen alena te kaman alen chi amoraga .
46014020	Recommendation	Sosnod , faén koma eno-onga hen ekamanyu way manhamhamà . Ngém mepanggép hen mangammaanyu hen laweng , yachi hen uray ud-ay an-ayug kaman utteng way maid innilana , ta hen ekamanyu way manhamhamà , enonongnongyu koma way kaman hamhamà chi am-ama .
59005013	Recommendation	Mag-ay ta wacha hen tapena an chàyu way cha maligatan , masapor koma manchawat an Apudyus . Ya hen anchichay laylayad , ancha koma an ekankanta way manayaw an Apudyus .
58012012	Recommendation	Wat hiyachi , sosnod , uray no kaman achiayu maka-ara hen ligatyu , anyu yanggay ammag sésêmén ya mannunuuchun hen afurotyu .
60001017	Recommendation	Chataaw awagan ah Apudyus ah Amataaw hen chataaw manluwaruwan wat hiyachi , masapor iyafiintaaw paat hiya hen antoy atatagguwantaaw hen antoy lota te maid wahigéna hen manguwisana hen katagutagu , te ichatna hen ihaiha hen assong hen enammaana .
58010036	Recommendation	Ya masapor koma agé chakar hen anohyu ta ammaanyu yanggay hen laychén Apudyus ah mangar-anyu hen empopostana an chitaaw .
58011001	Faith	Wat nokay hen laychén hen anchi ale way afurot way aryén . Hen laychén hen afurot way aryénat sigsigurachuwéntaaw way mangawat hen anchichay chataaw namnaméén . Te sigurachutaaw mepanggép hen aminay imfagan Apudyus way uray achi makaila hen mata .
49004017	Recommendation	Wat hiyachi , hen itugun-o an chàyu way imfagan Apo Jesu Cristu an haén , masapor achitaaw koma cha unuchun hen a-amman hen anchichay achi omafurot te chicha , chacha torachén yanggay hen wachah hamhamàcha way maid poros sérfina
51002016	Recommendation	Wat hiyachi , sosnod , achiyu paat cha ab-afunan hen anchichay chacha epapelet an chàyu mepanggép hen missa ya hen mainum ya hen ekatchéén masapor ano way matongpar way ngilin ya fista way maninchinuminggu ya manentenòwar .
66007015	Faith	Wat hiyachi hen nì-i-iggawancha ad uwan hen sangwanan Apudyus way tummutùchu way Are way mansérfi an hiya hen anchi Templo ah enag-agaw ya lenafi . Yah Apudyus agé way tummutùchu way Areat hahallimunana chicha te mawawà-acha an chicha .
44020010	Description	Yachi yag ginumhad agé ah Pablo way i mangila hen anchi natéy , yag nanyùgong way namàwar an hiya , yag annaat ekat hen anchichay tataguwén , “ Achiayu cha machanagan te cha-an peet matéy . ”
55002010	Faith	Yag an-og a-annohan hen uray heno way mepachah an haén ah pagsaya-atan hen anchichay tatagu way chinuchuttokan Apudyus , ta mahara-ancha agé gapon Jesu Cristu way yachi hen mèlamancha hen anchi ka-ammayan way mètaguwan an Apudyus .
60005014	Recommendation	Wat man-ahepennaila-ayu agé ah layad . Wat ta papannohon Apudyus hen hamhamàtaaw amin way cha omafurot an Cristu . Haén ah Pedro .
49005021	Recommendation	Wéhchiyén masapor epafafana hen acharna hen ifana te yachi hen mail-an hen mangempafafaantaaw hen achartaaw an Jesu Cristu .
61003017	Recommendation	Ngém chàyu way inib-à , nifafagga chilluchi an chàyu , wat ar-arwachanyu ta achiayu cha marokop hen nèfatan hen anchichay chan kétém , ta achiyu paat manchùgan hen anchi usto way chayu soroton .
51003018	Recommendation	Hen ifagà an chàyu way finufae , masapor epafafayu hen acharyu hen ah-ahaw-anyu te yaha chillu hen masapor ammaan hen cha omafurot an Apo Jesu Cristu .
54005020	Recommendation	Yag mag-ay ta tot-owa , amhiwényu hiya hen sangwananyu amin way tatagu ta émégyatcha hen tapena way mangamma .
45014013	Recommendation	Wat hiyachi , masapor etagaytaaw way chan i-innuwis , ta antaawat an man-ar-arwad ta achitaaw paat cha am-ammaan hen fumasoran hen tapena .
45002010	Grace	Ngém hen aminay tatagu way cha mangamma hen ammayén Apudyus , pachayawén Apudyus chicha ya pangatowéna chicha ya papannohona agé hen hamhamàcha way milugi hen Judio unna ya anat agé hen faén Judio .
58011034	Violence	Yag hen tapena agé , iggaycha ma-at-atongan hen netongowancha hen anchi pararo way apoy . Ya umat agé hen tapena way ammag gapon afurotcha an Apudyusat anchag inlisiyan hen mepapchitancha . Yag wachacha agé hen tapena way tàén nakapsotcha , anchag na-adchan ah kenaorhe . Yag wachacha agé hen ammag tommorod way mìgufat . Ya hen tapena , anchag chinégchég hen kasorchasorchachun hen anchichay kafusorcha .
48006017	Faith	Wat manepod ad uwan , maid koma mè-es-esngel an haén mepanggép hen antoy chà itudtuchu . Te an-o met ammag inlurud way nangamma hen laychén Apo Jesu Cristu way nangen-alepan an haén . Ya an agég nafilafilatan hen antoy achar-o ah kail-an hen katot-owana .
66018021	Violence	Yachi yag wacha hen ihay ammag orhe way anghel way annag lenabten hen ihay chakaray challug yag empetlàna ah fayfay way mangaliyén , “ Yato agé hen mekaman hen anchi nanchinamag way fabréy way Babilonia way permi hen machachaelana ta achi kasen mail-ila ah ing-inggana .
65001020	Faith	Ngém chitaaw way sosnod , hen ekamantaaw koma , antaaw ammag epapate way mangempapegsa hen afurotaaw . Ya eparufustaaw hen manorongan hen Espiritun Apudyus an chitaaw hen chataaw manluwaruwan .
45012002	Recommendation	Achitaaw cha tot-orachén hen a-amman hen anchichay achi omafurot ta hen ekamantaaw , antaawat an eparufus ah Apudyus way cha mamalefalew hen hamhamàtaaw ah omammayana . Te no yachi hen ekamanat , ma-awatantaaw hen laychén Apudyus an chitaaw , ya anat agé hen aminay ammayéna ya hen anchi mangemparaylayad an hiya .
46015009	Sin	Te haén hen kafafaan hen aminay aposel te achì koma karébféngan way man-aposel te an-og penàpàgang hen anchichay cha ma-am-among way cha omafurot an Apudyus .
62002015	Recommendation	Hen ifagà an chàyu amin , ilanyu ta achiyu ammag patpatigén hen uray heno way ma-awa hen antoy lota . Te no yachi , maid tot-oway layadyu an Amataaw way Apudyus .
45002001	Sin	Heay tagu way cha mangarkoro hen kenaraweng hen tapena , achim angkay ekatén ilisiyam hen kachusaam an Apudyus , tàén henoay tagu . Te no aryém hen karaweng hen tapena way yachiyat agé chillu hen cham ammaan , wat cham angkay ammaan hen kachusaam an Apudyus .
48002009	Description	Yachi yag hen anchichay anap-apocha way cha Jaime an cha Pedro an Juan , na-awatancha way ah Apudyus hen namiyar an haén , wat lenamanocha chàni an Bernabe ah mempàil-ancha way ifacha chàni . Yag nan-a-afunanni amin way chàni hen i manudtuchu hen faén Judio yag chicha agé hen i manudtuchu hen Judio .
43019023	Description	Angkay hiyachi way enlansan hen anchichay sorchachu ah Jesus , innaracha hen lumfongna yag nan-apaténcha ah màmàchangancha way opat . Yag anchaat agé aran hen anchi akrangna way ammag nanlarayyun way maid naogotana ,
45002021	Sin	Wat an-ayug naraeng way manudtuchu hen tapena , ngém pakay achiyu etape hen acharyu way manudtuchu nò . Te hen chayu mangintudtuchuwan way achita koma cha mangakaw , pakay cha-ayuwat agé mangakaw nò .
46006019	Faith	Yag ay ammoh maid innilayu way hen achartaawat faréy paat hen Espiritun Apudyus way inidchat Apudyus way mìyachar an chitaaw . Wat faén chitaaw hen nangen-awa hen antoy achartaaw te ah Apudyus hen nangen-awa
47005014	Grace	Te hen anchi pararo way layad Cristu an chitaaw , yachi hen chan kolle ah hamhamàni . Te narawag way térén an chàni way natéy ah Cristu ah sobfot hen aminay tatagu . Wat uray an ihà-an hen natéy , kaman paat nìyatéytaaw amin an hiya hen natéyana .
58003001	Faith	Hiyachi , chàyu way sosnod way cha omafurot way chinutokan agé Apudyus ah mantataguna , antaaw ammag haham-én paat ah Jesusanchi way pongar hen afurottaaw , te hiya hen hennag Apudyus ah kangatowan way pachi way i mangaron an chitaaw .
44020035	Recommendation	Wat ah aminay enkaman-o , yachi hen nangempàil-à an chàyu way masapor komagéttaaw way man-amma ta wachay etorongtaaw hen anchichay makasapor ah torong . Ya achitaaw agé koma aliw-an hen anchi enalen Apo Jesus hen nangaryanéén , ‘ Hen anchi umidchat , kaskasen hen layadna no hen anchi omawat . ’ ”
58013004	Recommendation	Masapor agé iyafiinyu paat hen anah-ahaw-anyu way maid manlabrabseng hen inidchat Apudyus way lébféng yanggay hen hen-ahawa . Te ah Apudyus , chusééna way chuséén hen anchi chumagchagas ya heno way manòyong hen faén ahawana .
43020005	Description	Yag enteng-éy-o way nangila ad char-ém yag ammag anggay hen anchi funifun ah natotòrong .
66016018	Description	Yag chaat mangolekoleyapyap ya wachaat hen anchi chan uswar yag cha agé omechoechor yag nanlunig ah ammag napegsay térén way nanepod hen laprapon hen tatagun antoy lotaat , maid kepachongan hen kenapegsana .
66019010	Faith	Wat anà ammag nampalentomang way manayaw koma hen anchi anghelanchi , ngém ekatnéén , “ Aẁ , achim cha ekat hena te haénat ihaà agé way chan sérfi an Apudyus way kaman an chàyu ya hen anchichay ifayu way chitaaw , é-égnanantaaw amin hen anchi tot-owa way intudtuchun Jesus . Wat ah Apudyus yanggay hen machayaw way maid safali . ” Hen nangaryanan nadchi , te hen anchi empaka-awat hen anchichay profeta , wat yachi chillu hen intudtuchun Jesus .
46002010	Grace	Wat hen anchichay iggay mepaka-ammu ad namenghan , empaka-ammun Apudyus an chitaaw ad uwan way hen anchi Espirituna hen nangempaka-ammu te hiya , inni-ilana hen amin way uray hen anchichay naunig mepanggép an Apudyus .
50002029	Recommendation	Wat epadchayu hen layadyu an hiya no homàyat te sonodtaaw chillu gapon Apo Jesus . Yag masapor chillu antaaw ammag ifiin hen aminay tatagu way kaman an hiya .
51003020	Recommendation	Chàyu way a-anà , masapor afurotonyu amin hen ifagan hen chàcha-aryu te yachi hen mangemparaylayad an Apudyus .
47001012	Faith	Annig cha ichayaw ya sigurachu agé hen hamhamàni way hen aminay chani ekamkaman hen katagutagu ya kaskasen an chàyu , wat nacharos amin way maid netat-aro ah laweng . Yag faén agé hamhamà hen tatagu hen nangar-anni hen enkamanni te an tenorongan Apudyus chàni gapon ség-angna .
43014021	Faith	“ Heno way tagu way mangngar hen antoy chà ifaga yag enafurotna , yachi hen anchi tot-owa way manlayad an haén . Yag hen anchi manlayad an haén , hiya hen laychén Ama . Ya haén , laylaychê agé hiya wat epaka-awat-o an hiya hen amin way mepanggép an haén . ”
51002023	Sin	Manowat te cha nahhay liglamento , kaman paat nenènongcha tot-owa hen chacha mempapeletan way manayaw hen a-anghel hena ya hen mangempafafaan ya mangempapàgangan hen achar . Ngém maid chillu sérfin cha nadchi , te achina falewan hen lawengay hamhamà ya hen laylaychén hen achar .
64001006	Recommendation	Ya hen mangempàil-antaaw ah layadtaaw an Apudyusat hen mangafurotantaaw hen inyurchinna . Yag hen anchi inyurchinna way chechengngartaaw chillu nanepod hen pés-éyna , wat masapor man-ahelennayadtaaw .
55002023	Recommendation	Achita cha mìchischiskas hen anchichay maid chillu sérfina te maid fanagna . Ya innilam agé way maid chillu kasen mifanagan cha nadchi no faén ammag ah sosongel .
47003018	Faith	Wat amintaaw way cha omafurot , maid hen anchi kaman manlelengngéb hen hamhamàtaaw te kamantaaw sarmeng way cha homaraan hen kena-ammay hen Apotaaway Espiritun Apudyus . Yag gapo agé hen chana man-ancharan an chitaaw , wat chataaw mafalefalewan ah komamanantaaw an hiya ta kaskasen hen mail-an hen kenangatona .
58009014	Grace	Wat no oma-annig hen charan hen animar ah manaros hen napanyawan hen achar , ay ammoh achi kaskasen hen kafaelan hen charan Cristu way manga-an hen fasortaaw . Te ah Cristu way maid fasfasorna ya gapon torong hen anchi mannanayun way Espiritun Apudyusat , inidchatna hen acharna way michaton an Apudyus ah fayad hen fasortaaw ah kacharosan hen hamhamàtaaw , ta ammay hen mansérfiyantaaw an Apudyus way natattagu ah ing-inggana .
44011017	Grace	Wat narawag way inidchat Apudyus hen Espirituna hen anchichay faén Judio way kaman agé hen nangidchatana an chitaaw hen ommafurotantaaw an Apo Jesu Cristu , wat ay ammoh lawa wachay mangempawa hen laychén Apudyus . ”
49004030	Faith	Ya achitaaw agé ammaan hen mangempatokar hen Espiritun Apudyus , te hen Espiritun Apudyus way nìyachar an chitaaw , hiya hen markan Apudyus way mangimfaga way enawan Apudyus chitaaw . Ya heno way tagu way wacha hen Espiritun Apudyus an hiya , sigurachu hen kahara-ana ah pegwana .
66003003	Recommendation	Wat hamham-ényu hen anchichay nitutudtuchu an chàyu way chengngaryu hen pés-éyna , ta yachin afurotonyu yag imfafawiyu hen annay chayu ekamkaman . Te no achiyu falewan chachi , anà angkay ammag umale way manusa an chàyu way achiyu mapòpootan yag umma-aliya-at way kaman hen umaliyan hen ihay cha mangakaw .
62003007	Recommendation	Chàyu way a-anào , ilanyu ta achiayu koma cha marokop . Te heno way tagu way cha mangamma hen ammay ya usto , hiya hen ammayay tagu way kaman agé an Jesu Cristu .
62004001	Recommendation	Inib-a , achitaaw ammag cha afuroton amin hen mangaliyén wacha ano hen Espiritun Apudyus an chicha . Te masapor emamadtaaw paat way mangenlasin unna no ah Apudyus tot-owa hen narpowan hen chacha aryén ono safali hen narpowana , te chummuarcha hen tatagu hen antoy lota ad uwan way ammag chan parang ah intudtuchun ano hen Espiritun Apudyus .
44013038	Grace	Yachi yag entoroy Pablo way mangempacharan hen chana ifaga , ekatnéén , “ Sosnod , anyu komag ma-awatan way gapo yanggay hen enammaan Jesus wat mafalin mapakawan hen fasortaaw way tatagu .
50003001	Recommendation	Wat hiyachi sosnod , hen ifagà an chitaaw aminat , antaaw ammag lomaylayad gapon nelarammongantaaw an Apo Jesu Cristu . Achì solsoletan way kasen mangimfaga an cha natto an chàyu te masapor paat ma-awa-awatantaawto .
46011034	Recommendation	Yag mag-ay ta wachay chan henaang , mangan unna koma ah faréyna ya anat maligwat way i mèan hen anchi Manmanma-an ta achi chàyu disiplinéén an Apudyus no ma-among-ayu . Yag mepanggép hen tapen hen ifagà an chàyu , awni ta umaliyà ahna ta an-owat ifaga .
43018031	Description	Yag anat ekat agé Pilatowén , “ Umpayat egad-ayu , yag innarayu ta chàyu hen manguwis ah manorotanyu paat hen orchinyu . ” “ Oo a , ” way cha ekat hen anchichay Judio , “ ngém chàyu way eRoma , achiyu met parufusun chàni way mamchit hen tatagu . ”
46012031	Faith	Wat wéhchi koméén agawaana hen anchi napateg way kafaelan way idchat hen Espiritun Apudyus an chitaaw . Ngém wacha chillu hen ihay ifagà way napatpateg chillu ya mas am-ammay no hen amin anchichay tapena , wat yachi koma hen agawaanyu way yachi hen tot-oway layad .
58007026	Description	Wat ah Jesu Cristu hen anchi kangatowan way pachi way masaportaaw paat ah man-arontaaw an Apudyus , te hiya , na-apudyusan paat way maid fasfasorna ya maid agé enom-omfatana , te achi kaman an chitaaw way tatagu way menangfasor . Yag hiya agé , maid mepaniyan hen nepangatowana ad uchu .
50004013	Faith	Maka-anohà ah uray heno gapo hen torong Jesu Cristu way cha mangempapegsa an haén .
52004003	Recommendation	way hen laychén Apudyus , ta antaaw ammag komaman an hiya way achi fumasfasor . Wat masapor maid manhòhòyong ah faén hen-ahawa .
51004002	Recommendation	Ya hen ifagà an chàyu amin , anyug epapate way manluwaru way achiayu cha mapmappég . Ya emamadyu hen chayu aryén ya cha-ayuwat agé manyaman .
44007029	Description	Yag hen nangngaran Moses an nadchi , ammag émmégyat te na-ammuwan peet hen anchi enammaana , wat ommawid way nanaynan ad Egipto yag i fummabréy hen anchi achawwéy way lota ad Midian , yag ommahawa ahchi , wat chuwa hen anàna way pahig larae . ”
46011007	Description	Ngém hen larae , achi koma manhàfong , te hiya hen mansarmengan hen kapadpachong Apudyus ya hen kena-ap-apona . Waman hen fufae , anna an mansarmengan hen kena-ap-apon hen larae .
51003015	Faith	Antaaw agég afunan way mangamma hen anchi idchat Jesu Cristu way katornosan hen hamhamà , te yachi chillu hen nameleyan Apudyus an chitaaw ta mapapanoh hen ihaihan chitaaw way parten hen anchi achar Jesu Cristu . Ya achitaaw agé ar-aliw-an way manyaman an Apudyus .
58002010	Grace	Ah Apudyus way nangempa-amma hen angamin ah machayawana , laychéna way ammag chuar hen mamfalin ah anàna ta mèawacha agé hen kaenammayna . Wat hiyachi , nenènong ya nalilimpiyu hen anchi nangemparufusana hen mapàgangan Jesus ah ka-ammaan nadchi . Te hen anchi napàgangan Jesus , yachi hen kail-an hen térén way kaenammayna way maid chumsekna , yag hiya hen fumùnagan hen kahara-antaaw .
59004001	Sin	Pakay cha-ayun sosongel way tapena ya cha-ayun guguru way nokay hen lapon cha nadchi . Ay faén gapo ta wéhchiyén chana ammaan hen heno way laychén hen acharna .
46005001	Sin	Wachan chengngar-o way cha ma-ammaan ahna way ammag aggarémhay térén , te uray hen anchichay achi omafurotén maid chacha ammaan ah kaman hena . Te hen chengngar-o , wacha ano hen iha an chàyu way namréh hen anchi ahawan amana way nanoman an hiya .
46010013	Faith	Ngém ma-awatanyu koma agé way aminay iyawis Chumunyu way cha mepachah an chitaawat yachi chillu hen nigagangay way cha mepachah hen aminay tatagu . Ngém natatallek chillu ah Apudyus yag empopostana way achina parufusun hen anchi ammag napegsa way awis way achitaaw maka-ara . Te no umchah hen anchi awis an chitaaw , idchatna agé hen torod ya kafaelan way mangachi an cha nadchi ta wachay én-énnéntaaw way manginlisi hen awis Chumunyu .
44020029	Violence	Sosnod , inni-ilà way no lomayawà , umalecha way umale an chàyu hen anchichay mangintudtuchu hen ammag chumachael way anchag kaman atapay aho way i mamchit hen heno way na-amu .
53001004	Faith	Wat anni agég cha ichayaw chàyu hen amin anchichay cha omafurot way cha ma-am-among hen kafabréfabréy way chani ayan , te uray chuar hen chayu lak-amén way ligat gapon ommafurotanyu , anyu chillug a-annohan aminchi ya anyu agég epapate chillu hen afurotyu .
62004012	Faith	Maid paat tagu ah nangila hen achar Apudyus , ngém no man-ahelennayadtaaw , wat metetepon ah Apudyus an chitaaw , yag matapyatapyan agé hen layadtaaw ah mepachongan hen layadna .
48001001	Description	Haén ah Pablo way nachutokan paat way man-aposel way faén tatagu hen nanutok ya namiyar an haén te ah Jesu Cristu paat yah Amana way Apudyus way nangempauchi an hiya hen natéyana .
58012003	Recommendation	Wat antaaw yanggay ammag haham-én hen enkaman Jesus way nanganoh hen amin anchichay ammag pararo way laweng way enammaan hen anchichay achi omafurot an hiya , ta achitaaw ammag machismaya way manginyanggay hen afurot gapon ligat .
45006005	Faith	Wat gapo ta nelamongtaaw an Jesu Cristu hen anchi natéyana , sigurachu agé way melamongtaaw an hiya hen anchi nan-uchiyana , wat antaaw ammag kasen matagu way kaman hen nataguwana .
45015010	Recommendation	Yag wacha agé hen ihay nesosorat way ekatnéén , “ Lomaylayad-ayu , chàyu way faén Judio , yag an-ayug mèlaylayad hen anchi layad hen anchichay tatagun Apudyus . ”
54004001	Sin	Narawag hen imfagan hen Espiritun Apudyus way umchah hen tempo way iwalin hen tapen hen tatagu hen anchi ustoy afurotcha an Jesu Cristu ya papannaagéncha hen kétém way cha itudtuchun hen anchichay chumunyu ya ongtan .
56003001	Recommendation	Itugutugunno agé hen anchichay tatagu ahna ta afurotoncha hen anchichay o-okom hen gubérno way chan toray an chicha ya ta masasagganacha koma way mangamma hen uray heno way ammay .
61003005	Sin	Hen anchichay cha mangalehchi , anchag cha pasoragén way achi mangafurot hen anchi enkaman Apudyus ad malimaliyam hen anchi pés-éyna way anna yanggay ammag enale yag na-ammaanat ad uchu ya hen antoy lota . Te annag inyale yag narmuwat hen antoy lota way an agég chanum hen inyusarna ya chanum agé hen nanaguna hen egachay natagu .
60003018	Grace	Te kaman an Jesu Cristu way poros chi fasfasorna ngém gapon fasortaaw , ammag napap-aligatan ingganah natéy ah nanobfotana an chitaaw way menangfasor . Yag ah ing-inggana , érégnachi ah manginyéyana an chitaaw an Apudyus . Ngém tàén pinchitcha hen acharna , natattagu chillu hen lennawana .
61002021	Sin	Wat un-unninaat non anna an iggay koma na-awatan hen anchi ammayén Apudyus no hen anchi na-awatana yag ah awni yag anna chillug nanchùgan hen hiyachiy nitudtuchu .
53003006	Recommendation	Sosnod , antoyan agé hen eténgténgni an chàyu ad uwan way ah Apotaaw way Jesu Cristu hen narpowana , wat masapor achiayu paat cha makàkaila hen anchichay sosnod way ammag nan-asachot way man-amma ya anchag achi laychén way manorot hen anchichay chani intudtuchu an chàyu .
45005012	Sin	Hen laprapona , an ihà-anay tagu hen fummasor way hiya hen anchi péspés-éy chi tatagu way ah Adam . Yag hen halenonot hen anchi fasornaat hen natéyana . Yag hiyachi hen na-ahapan hen aminay katagutagu hen antoy lota way matéy te maid ihà-an ah cha-an fumasor .
58011033	Faith	Te chicha , gapon afurotchaat anchag enafà hen aminay ginufatcha . Yag wacha agé hen tapena way gapo ta nalilimpiyu hen enkamancha , wat enawatcha hen empostan Apudyus . Yag hen tapena agé , gapon afurotchaat ammag iggay nata-ang hen tapà hen anchichay aggaégyat way layun way mangissa an chicha .
47004009	Faith	Yag uray no cha chàni agé pap-aligatén hen anchichay tatagu , achi chàni chillu taytaynan an Apudyus . Yag uray no penàpàgang chàni , cha-an-ani chillu matéy .
59004004	Sin	Yag ammag maid agé talekyu te achiyu peet iyafiin hen afurotyu an Apudyus . Te ay achiyu ma-awatan way no cha-ayu mètemfuruy hen a-amman hen tatagun antoy lota way laweng , wat achi mafalin way mètemfuruy-ayu an Apudyus , te anyug cha ammaan hen acharyu ah kafusorna . Te heno way mètemfuruy hen a-amman hen tatagun antoy lotaat hiya hen kafusor Apudyus .
44016006	Description	Angkay hiyachi , ammag nanchakpos cha Pablo hen sakopon Frigia yad Galacia , te empawan hen Espiritun Apudyus hen mantudtuchuwancha hen hiyachiy provinsiyan hen Asia .
45010006	Faith	Ngém no mepanggép hen mifilangan hen tatagu ah ammay gapon afurotcha an Jesu Cristu , wat maid naligat ah ma-ammaan . Te achi masapor way wacha hen éméy ad uchu way mangempale an Cristu hen antoy lota .
66016002	Violence	Wat yachi yag émméy hen anchi pés-éy anghel way i nanginhiyat hen ininggaw hen anchi chuyugna , yag hen lota paat hen nanginhiyatana . Wat ammag amin hen anchichay namarkaan hen markan hen anchi aggaégyatay animar ya hen anchichay nanayaw hen anchi enan-animar way kapadpachongna , anchag nan-aggulid amin ah ammag chan agub way gulid way ammag pararo hen sigabna .
66005008	Description	Yag yachi way innarana hen anchi papel , anchag nampalentomang amin hen anchichay opatay parsowa ya hen anchichay chuwanporo ya opatay mangemponponò hen sangwanana way manayaw an hiya . Ya ihaihan anchichay mangemponponòén nan-é-édchéncha ah kaman gitara way inya-agwacha hen chuyug way faletò way nanapno ah cha omasok way fangfangru way yachin miyaligan hen luwarun hen aminay tatagun Apudyus .
62005001	Faith	Heno way tagu way mangafurot way ah Jesus hen anchi Cristu way empopostan Apudyus way umale , wat hiya hen anà Apudyus . Ya heno way manlayad hen anchi amana , kapeletan way laychéna agé hen a-anàna .
48005026	Recommendation	Ya achitaaw agég mampahih-iya te maid kasen epafùnag nadchi no faén yanggay hen apés ya hen lawengay hamahamà .
54005001	Recommendation	No wachay ma-amhew hen anchichay chanchanakkar , achi ammag cha ingarén ta an iyam-amma ah kaman hen ekaman way mètagépfar hen chinàcha-ar . Ya hen anchichay ung-ungunga , ekaman chicha ah e-enawchi .
60002012	Recommendation	Ya antaaw agég emamad hen ekamantaaw hen anchichay achi omafurot ta uray chacha epafasor hen laweng an chitaaw , mamàila chillu hen anchichay ammay way chataaw ammaan , wat yachi hen mapeletancha way manayaw an Apudyus hen umaliyana way manguwis hen katagutagu .
50003006	Sin	Ya ah nangempapatiyà way nanorot hen gagangayni way Judio , chuar hen penap-aligatà hen anchichay nanaynan an nadchi way ommafurot an Jesus . Ya maid agé nepafasorà mepanggép hen orchin Moses te maid lenabrabseng-o .
43004052	Description	Yachi yag senarudsudna no heno way uras hen gumminangan hen saketna , yag ekatchéén , “ Hen cha magéyéd ad ugga hen naka-anan hen saketna ya uray hen pochotna . ”
43019031	Violence	Angkay hiyachi yag hen anchichay anap-apon hen Judio , émméycha an Pilato way mangimfaga ta maptén koma hen he-en hen anchichay nekokollos ta ag-aggah yag natéycha ta mapahcha hen koros . Te hen kafigatana , yachi hen anchi lagsak way Manmanma-an way térénay ngilin , wat achi koma mafalin way é-éttég hen anchichay nekokollos .
43019012	Description	Hen nangngaran Pilato agé an nadchi , annag cha iyanap hen ekamanna way mangemparufus koma an Jesus . Ngém ammag cha hanétanat agé hen anchichay tatagu way mangèngaw way mangaliyén , “ No parufusum hiyaat , faén angkay ah Are Cesar hen cham tàchégan te hen annay kafusorna . Te heno way mangaliyén hiya hen Are , kaman paat taropa way anna an cha pérhén hen tùchun hen anchi Aretaaw ad Roma . ”
43014001	Faith	Angkay hiyachi yag imfagan Jesus an chàni way pasorotna way mangaliyén , “ Achiayu machanagan ah uray heno , ta anyu yanggay ammag manokchun ah Apudyus ya manokchunyu agé haén .
50001028	Faith	Achiayu agé cha émégyat hen anchichay cha komontara an chitaaw , te hen anchi achiyu émégyatan an chichaat yachi hen manot-owaancha way ma-afàcha ya machusacha . Te chàyu , mangafà-ayu te ah Apudyus chillu hen manatàchég an chàyu .
43015016	Grace	Yag faén agé chàyu hen namele an haén ah omapowanyu , te haén hen namele an chàyu way omafurot an haén , ya chinutokà chàyu ah i mamullifug ah funga . Ya ammag mannanayun agé hen hiyachiy fungayu . Wat no hiyachi , amin way ifagayun Ama gapon haén wat idchatna an chàyu .
58011004	Faith	Ah Abel ad namenghan , ammag gapon afurotnaat nenènong hen inchatonna an Apudyus way faén kaman hen enkaman anchi sonodna way Cain . Yag gapo agé hen hiyachiy afurotna , yachi hen nangimfilangan Apudyus an hiya ah ammayay tagu way hen nail-anaat hen nangafunan Apudyus hen anchi inchatonna . Wat uray ta natéy ah Abel wat chakar chillu hen chana itudtuchu an chitaaw ad uwan .
46004001	Recommendation	Anyu komag iyalig chàni way aposel ah alepan way chan sérfi an Jesu Cristu way an emporang Apudyus an chàni hen mepaka-ammuwan hen anchi cha-an mepaka-ammu ingganad uwan .
66006013	Description	Yag hen anchichay taraw agé , anchag cha maya-ayà way màchag hen antoy lota way kaman hen chan ya-aya-an hen anchi fungan hen away no séréchay fali .
46010014	Recommendation	Wat hiyachi , sosnod way laylaychê , anyu komag manchùgan hen manayawan hen faén tot-oway apudyus .
45012021	Recommendation	Wat hiyachi , ilantaaw ta achitaaw ammag ma-afà gapon laweng way ma-ammaan an chitaaw yag nan-ammataawat lawa agé ah laweng . Ta hen ekamantaawat koma , antaaw an afaénchi ah ammay .
55002014	Recommendation	Ammay no epahpahmàno chachi hen annachay cha omafurot ahna , ya itugunno paat an chicha agé way mangimfisar hen laychén Apudyus ta achicha koma chan sosongelan mepanggép hen anchichay faén napateg , te maid poros etorong cha nadchi te an yanggay an chumachael ah hamhamà hen anchichay mamangngar .
59004008	Recommendation	Hahaggongontaaw ah Apudyus wat hagongon chitaaw agé . Chàyu way cha fumasor , etagayyu hen fasoryu . Ya chàyu agé way chan chuwachuwa hen afurotna , manggadngényu hen hamhamàyu an Apudyus .
59002009	Sin	Ngém no antaaw ammag epohowan hen tapena , chataaw fumasor te chataaw labsengén hen anchi orchin Apudyus .
52004007	Grace	Te hen nameleyan Apudyus an chitaawat ta komamantaaw an hiya yag iggayna piliyén chitaaw way mangamma hen laylaychén hen achar .
45001018	Sin	Looh nifafagga hen anchi pararo way aningarngar Apudyus hen anchichay menangfasor way tatagu way ammag achi omafurot ya cha mangamma-amma hen laweng . Yag hen anchi laweng way chacha ammaan , yachi agé hen mangempapawa hen mangafurotancha hen katot-owaan .
62004007	Faith	Inib-à way laylaychê , masapor man-ahelennayadtaaw , te hen manlaychan hen ifa , yachi hen hamhamà way narpo an Apudyus . Wat hen anchi tagu way wachay layadna ah ifana , hiya hen tot-oway anà Apudyus ya na-awatana agé hen laychén Apudyus .
62002009	Sin	Heno way tagu way mangaliyén nahehellawan hen hamhamàna yag achinaat agé laychén hen ifana , iggay angkay mahelawan hen hamhamàna te nahehellangan chillu .
60004014	Grace	Wat antaaw yanggay ammag lomaylayad no cha chitaaw insortuwén gapon sommorotantaaw an hiya , te yachi hen mangempàila way wachan anchi kachachayaw way Espiritun Apudyus an chitaaw .
44021019	Grace	Angkay empaghép chàni , nampakomosta ah Pablo an chicha yag annaat ilugi way manginyam-amma way manaphapet amin hen enkaman Apudyus hen anchichay faén Judio hen chana nanudtuchuwan an chicha .
43008046	Sin	Yag heno chillu an chàyu hen mafalin mangentot-owa way wachay fasor-o . Maid a , te maid met chillu fasor-o . Ngém pakay tàén chà ifaga hen tot-owéén achiyu chillu afuroton nò .
58010017	Grace	Yag annaat agé etoroy way mangaliyén , “ Yag an-o agég aliw-an hen anchichay fasorcha way achì un-unongon hen anchichay laweng way enammaancha . ”
46001005	Grace	Te gapon nelarammonganyu agé an Jesu Cristu wat kaman paat fummaknang-ayu ah napateg , te natorongan-ayu way maka-awat ya manaphapet mepanggép an hiya .
45015030	Recommendation	Wat sosnod , wachan chawatê an chàyu , yag innilà chillu way changrényuto te ihà-an hen hamhamàtaaw an Apotaaway Jesu Cristu ya chataaw amin man-ahelennayad gapon Espiritun Apudyus . Wat hen chawatê , ta an-ayu komag metatappe an chànihto way cha manginluwaluwaru an haén .
43007020	Violence	Yag sommongfat hen anchichay tatagu way mangaliyén , “ Ay an-a cha mattagar te heno ay hen tagu way cha manmanmà way mamchit an hea . ”
45003025	Grace	Te ah Jesu Cristu , empalen Apudyus hiya way matéy ta hen nifùfuan hen charana , yachi hen mamayadna hen fasor hen tatagu ta henoy omafurot an hiya , mapakawan hen fasorna . Yachi hen enkaman Apudyus ah mangempàil-ana hen kenanongnongna . Te hen anchi ar-argaw tot-owa , annag an ena-annohan hen fummasoran hen tatagu gapon ség-angna wat iggayna enan-ano .
43018018	Description	Angkay hiyachi , gapo ta tongnin , nan-apoycha hen anchichay alepan ya guwarcha hen anchi fatawa yag naliubcha way man-anichu , wat i agé nèanichu ah Pedro .
49006011	Recommendation	Ya masapor iya-armastaaw hen amin anchichay armas way ini-idchat Apudyus ta wachay ekamantaaw way mangafà an Chumunyu way ammag narokkop .
43013037	Faith	Yag chaat chillu ekat Pedrowén , “ Apo , pakay achiyà makaunud an hea ad uwan , te nakasaganaà met way metnod an hea uray yachin iyatéy-o . ”
50004007	Faith	Te no yachiyat , panohon Apudyus hen hamhamàtaaw way maid kepaniyan hen ekamanna way mamanoh . Ya maid agé makachachael hen hiyachiy napanohan hen hamhamàtaaw gapon Jesu Cristu .
59003009	Faith	Yag hen anchi tapà way chataaw usarén way manayaw an Amataaw way Apudyus , yachi agé peet hen chataaw usarén way mangechot hen ahentagutaaw way enammaan Apudyus ah kapadpachongna .
46005010	Sin	Ngém achì ekatén achiayu cha miyahrang hen anchichay achi omafurot way cha chumagchagas ya chan am-ameam ya cha mangakaw ya cha amin manayaw hen faén ustoy apudyus . Te non an-ayu achi miyahrang an chichaat egad taynanyu hen antoy lota , a .
44026009	Sin	Entoroy Pablo way mangaliyén , “ Uray haén hen ar-argawat ekat-owén masapor epapatè way mangura amin hen mepanggép an Jesus way eNazaret .
61002014	Sin	Yag no ilancha hen fufaeyén maid kasen hamham-éncha no faén hen manòyongancha an chicha te anchag achi mapnek way cha fumasofasor . Ya naraengcha agé way mangawis hen anchichay ammag naraka way ma-awis . Ya ammag nimumura hen gamgam ah hamhamàcha . Wat ammag chuchusséén yanggay Apudyus chicha .
43010012	Description	Faénà kaman hen anchi an marabfuwan way guwarcha way faén ustoy nangen-awa hen karnero . Te hiya , no umale hen aggaégyatay atap way aho , annag iyanggayan hen chana pastoron yag ommawid . Wat issan hen anchi aho hen issana yag anchag mahiyà hen anchichay tapena .
59001019	Recommendation	Sosnod way laylaychê , changrényuto . Masapor alestotaaw way mangngar ngém iyalenangnangtaaw ya antaawat man-ale , ya naligat koma agé hen omaningarngarantaaw .
46009014	Recommendation	Wat pachongna agé hen anchichay cha mangintudtuchu hen anchi ammayay chamag , te imfagan Apotaaw way Jesus way maid kasen umar-ancha ah iyatagucha no faén hen anchichay chacha tudtuchuwan .
43012046	Grace	Haén , ummaliyà hen antoy lota way manelaw hen hamhamà hen tatagu wat heno way omafurot an haén , mahelawan hen hamhamàna ta achi i-inggaw hen helang .
43005014	Description	Angkay na-awni way inchahan chillu Jesus hiya ah Templo , ekatnéén , “ Ilamat ammay hen acharno ad uwan te naka-an hen saketno , wat etagayno way cha fumasofasor ta achi am-améd hen kasen mepachah an hea . ”
46016014	Recommendation	Ya ilanyu agé ta hen aminay chayu ammaanat maila koma hen layadyu hen ahentaguyu .
43014015	Recommendation	Angkay hiyachi yag entoroy Jesus way mangaliyén , “ No tot-owa way laychényu haén , kapeletan way ammaanyu hen ifagà .
58012025	Recommendation	Wat anyu yanggay ammag ar-arwachan ta papannaagényu paat hen cha ifagan Apudyus ta achiyu an achiyén . Te hamham-ényu ngén hen nekaman hen anchichay anap-otaaw ad namenghan , te gapo ta iggaycha panaagén hen imfagan Moses way an yanggay ammag tatagu hen antoy lota , wat ammag chinusan Apudyus chicha . Wat ay ammoh achi kaskasen hen kachusaantaaw no achitaaw panaagén hen imfagan Apudyus paat way wachad uchu .
48004008	Sin	Hen anchi pés-éyna way cha-anyu ma-awatan mepanggép an Apudyus , an-ayu tot-owag alepan hen anchichay enap-apudyus way chan manchar an chàyu .
44003026	Grace	Wat yaha , chitaaw way Judio hen pés-éy nempaliyan Apudyus hen anàna way Jesus ah matorongantaaw ya ah mabindisyunantaaw ta manchùgantaaw hen chataaw ammaan way laweng . ”
44010039	Violence	Yag chàni way aposel , inni-ilan paat hen matani hen aminay enammaan Jesus hen kafabréfabréy way kawad-anni way Judio ya hen anchi kapatigan way fabréyni ad Jerusalem . Yachi yag anchaat pédtén hiya way nangenlansa hen koros .
46001010	Recommendation	Sosnod , gapon Apotaaw way ah Jesu Cristu , wat chaà mampangpanga-ase paat an chàyu ta mantetempoyug-ayu koma , ta achiayu chan tentenê-én . Ta anyu yanggay ammag ihà-anén koma hen hamhamàyu ya hen pontosyu .
51001021	Sin	Te ilanyu ngén , uray chitaaw hen anchi ar-argawat ammag maid awanwani ah hamhamàtaaw an Apudyus way kaman kafusorna gapon anchichay laweng way chataaw enammaan ya hen chataaw enkaman way manmanmà .
55002022	Recommendation	Ar-arwacham ta manchùgam hen anchichay kapegsaan way laylaychén hen achar hen finafallu , ta annowat an epapate way mangamma hen ammayén Apudyus ya hen mètempoyugam ah ahentagum . Ya papegséém agé hen afurotno ya hen layadno hen ahentagum . Ta etemfuruyno hen hamhamàno hen anchichay tatagu way cha chumawat ah torong an Apudyus way maid safalih pontos chi hamhamàcha .
51003001	Faith	Ngém chitaaw , sosnod , gapo hen ommafurotantaaw wat nìyuchitaaw an Jesu Cristu way wawà-acha ad uchu way cha mètoray an Apudyus . Wat masapor antaaw ammag papattigén hen anchi laychéna te mannanayunchi .
66008007	Violence	Yachi yag empa-alen hen anchi pés-éy anghel hen tangguyubna yag ammag niyuchanat agé hen churaro ya apoy way na-ahrangan ah chara . Wat ammag naghéb hen pagkatlon hen antoy lota ya hen pagkatlon agé hen aminay away way netape agé hen egachay kabras hen charoh .
66011017	Faith	“ Heay Apudyus way Ap-apo way nawawà-acha nanepod hen laprapon chi egad ya ingganad uwan way an-a agég mannakafalin , an-ani yanggay ammag manyayaman an hea , te ad uwan , empàilam hen mannakafalinno yag inlugim way mantoray .
43004010	Grace	Yag sommongfat ah Jesus way mangaliyén , “ Non anno koma innila hen mafalin idchat Apudyus an hea , ya non anno agé innila no henowà way chan ochaw ah chanum , wat hea hen man-ochaw an haén yag idchat-o hen anchi chanum way no inumun , antag achi màmàwaw ah ing-inggana . ”
51003004	Grace	Ngém no mampàila ah Jesu Cristu ah pegwana way hiya hen kawad-an hen anchi térén way ataguwantaaw , yag epàila chitaaw agé way antaaw ammag humili ah kaenammayna .
43020031	Faith	Ngém ensorat-o cha natto ah mangafurotanyu way ah Jesus hen anchi tot-oway anà Apudyus way empopostana way umale . Yag no omafurot-ayu , mètaguayu an hiya ah ing-inggana .
62004006	Faith	Waman chitaaw way nètetemfuruy hen hamhamàna hen hamhamà Apudyus , papannaagén chitaaw hen anchichay nangilan Apudyus , ngém achi chitaaw panaagén hen anchichay maid innilana an Apudyus . Wat yachi hen manot-owaan hen anchi tot-owa way narpo hen Espiritun Apudyus ya hen anchi nèfat way narpon Chumunyu .
65001012	Description	Cha nahhay tatagu , ammag maid paat iyafiincha an chàyu ya uray ah Apudyus . Te no mìyamongcha an chàyu way mèan hen anchi Manmanma-an , anchag cha ammaan hen ka-ahoyanyu , te maid kasen hamham-éncha no faén yanggay hen laylaychén hen acharcha . Wat poros chi kesérfiyancha , te anchag kaman hen anchi funat way an lawag cha etat-ayap hen yawyaw way maid epêchagnah uchan . Ya kamancha agé hen anchichay fayyén way away way achi mamunga , ya ancha agég kaman hen nanattéy way away way nahohònot .
44005015	Description	Yag gapo hen cha ammaan hen anchichay aposel , cha iyéy hen tatagu hen anchichay chan saket way mangempapabfég hen penget hen korsa ah mangi-ihhéchancha hen manlawhan Pedro . Te hen ekatcha , uray lawa ammag milichaw hen à-ahon Pedro wat maka-an hen saketcha .
49006016	Faith	Yag masapor agé é-égnanantaaw hen afurottaaw an Jesu Cristu te yachi hen kaman arahagtaaw . Te no manokchuntaaw hiya , mahaparantaaw hen heno way aggaégyat way eposet Chumunyu an chitaaw way kaman cha gumilab way say-ang .
51003023	Recommendation	Wat uray heno way ammaanyuwén epapateyu way mangamma ah patinggan hen kafaelanyu way kaman paat ah Apo Jesus hen cha mangempa-amma an chàyu way faén tatagu .
58012016	Recommendation	Yag ilanyu agé ta maid mangidchat hen acharna hen anchi achina karébféngan way midchatan ya achina agég fafarangén hen patigén Apudyus way kaman hen enkaman Esau . Te ah Esau , annag ensokat ah ammag ihay pennangan hen anchi penakalébféngna way pango way anà .
43018040	Sin	Yachi yag anchag an heo-ongaw way mangaliyén , “ Faén hiya hen parufusum ta ah Bernabe . ” Yag ah Bernabeyanchi , ammag futangelo .
55003004	Sin	Ya tàén hen ifachéén anchag lokopon . Maid annadcha te anchag mansékar way anchag ammaan hen laylaychéncha way maid paat hamhamàcha hen laychén Apudyus .
50002009	Grace	Wat yachi hen nangempangatowan Apudyus an hiya ah kangatowan way ad uwanat maid mepachongan hen kenangatona .
61001016	Description	Hen aminay intudtuchuni an chàyu mepanggép hen mamfangchan Apotaaway Jesu Cristu ya hen mannakafalinna , faén ammag hudhud way narpoh kenaraeng hen tatagu , te innilan paat hen matani hen hummiliyan hen kena-apudyusna .
61003016	Sin	Te yachi chillu hen chana ifaga hen amin anchichay soratna hen chana mangimfag-an mepanggép hen mamfangchan Jesu Cristu . Manowat te wacha hen tapen hen ensoratna way naligat ah ma-awatan way ammag cha tekowén hen anchichay maid innilana way naraka hen cha ka-awisan hen hamhamàcha . Ngém yachi chillu hen chacha ekaman hen tapen hen alen Apudyus agé , te ammag safali hen chacha mangempàwaan . Wat anchag cha ammaan hen kachusaancha .
44014014	Description	Angkay hiyachi way na-awatan cha Pablo an Bernabe hen chacha peet ammaan , anchaat ammag gisgissayén hen lumfongcha ah mempàil-ancha way achi koma mafalinha ah ma-ammaan . Yag anchaat managtag way gumawa hen anchichay tatagu way man-ongaw way mangaliyén ,
45015008	Faith	Te hen ummaliyan Jesu Cristu hen antoy lotaat , ummale way mansérfi hen anchichay Judio ah mangil-ancha hen kenatalek Apudyus way mamud-as hen anchichay empopostana hen anap-ocha ad namenghan .
59001026	Sin	Heno way tagu way mangaliyén chana tongparén hen laychén Apudyus ngém achinaat téppéran hen chana iyale way laweng , chana angkay lokopon hen acharna te maid sérfin hen chana manongparan hen tapena .
43015020	Recommendation	Ay cha-anyu aliw-an hen anchi imfagà an chàyu way maid alepan ah nangatngato no hen anchi apona . Wat yachi hen achi mafalin way ilisiyanyu hen anchi iggay-o ilisiyan . Wat gapo ta penaligatanà hen anchichay achi omafurot , kapeletan way paligatén chàyu agé . Ya hen utopna agé , gapo ta wachan nangafurot hen intudtuchù , kapeletan way wacha agé hen mangafurot hen itudtuchuyu .
43008031	Faith	Angkay hiyachi yag imfagan Jesus hen anchichay cha omafurot an hiya way mangaliyén , “ No afurotonyu hen aminay intudtuchù an chàyu , wat chàyu hen tot-owa way pasorot-o ,
44007011	Description	“ Angkay hen hiyachiy tempo , nabtel hen aminay lota ad Egipto ya umat agé ad Canaan way ininggawan hen anchichay anap-otaaw , wat napaligatancha way térén hen aminay tatagu hen hiyachiy tempo , yag ammag maid manòmonan hen anchichay anap-otaaw ah anéncha .
63001004	Faith	Amchan hen laylayad-o way nangila hen tapen hen a-anàno way cha mangafurot hen tot-owa way yachi chillu hen inyurchin Amataaw way Apudyus .
54005008	Faith	Ngém non umat yag wachay achi manalimun ah totorangna ya kaskasen hen anchi ahimfafaryanna , anna angkay cha kontaréén hen afurottaaw , ya wadwadcha hen karawengna no hen anchi maid afurotna .
58010022	Faith	Wat hiyachi , antaaw yanggay ammag manchachakposon hen hamhamàtaaw an Apudyus way ammag maid sensenang ah hamhamà ya maid agé chuwachuwan hen anchi chinartaaw an hiya . Te sigurachu way chinarosan Jesus hen amin anchichay laweng way nimumura an chitaaw way kaman paat nawagseantaaw hen charan Jesus yag nau-ullahantaaw agé hen anchi nacharos way chanum .
48001023	Description	Te ancha yanggay an chengngar way hen anchi tagu way namàpàgang hen anchichay cha omafurot , ammag hiyaat agé hen cha manginwarawag hen anchi ma-afurot way ekatnéén tepo-ona hen anchi pés-éyna .
44027034	Recommendation	Wat panga-aseyu paat ta mangan-ayu ta omorheayu , te maid angkay matarà ah uray ihà-an an chitaaw . ”
66002003	Faith	Wat an-ayu tot-owag na-anoh ya napaligatan gapon afurotyu an haén way anyu chillug achi iyang-anggayan .
56002002	Recommendation	Ifagam hen anchichay anam-ama ta achicha cha afunan hen anchi laweng way laychén hen achar ya ta man-annadcha . Masapor epapatecha hen afurotcha ya hen manlaychancha hen ifacha . Ya masapor man-anohcha .
44017030	Recommendation	Hen anchi ar-argaw , enanohan tot-owa Apudyus hen enkamkaman hen anchichay tatagu way maid nangila an hiya . Ngém ad uwan , imfagana way aminay tatagu hen antoy lota , masapor manchùgancha hen anchi lawengay a-ammacha .
43019025	Description	Angkay hiyachi , tommatàchég-ani hen anchi hag-én hen koros Jesus , way wachacha agé cha inana way hen-agi ya anat ah Maria way ahawan Cleofas , ya anat agé ah Maria way eMagdalena .
66019013	Description	Yag hen anchi lumfongna agé , ammag nadcharachara way kaman nesawsaw ah chara . Yag hen ngachan way niyawag an hiyaat “ Hen Alen Apudyus ” .
46008009	Recommendation	Ngém masapor chillu ar-arwachantaaw hen wayataaw , te uray ma-awatantaaw way maid lawengna an Apudyus mepanggép hen issataaw , wacha chillu hen lawengna no oma-annig hen missa yag chataaw lifokon hen afurot hen anchi ifa way nakapsot hen afurotna .
44013034	Grace	Yag wacha agé hen ihay nesosorat way alen Apudyus way imfagana mepanggép hen nanaguwan Apudyus an Jesus hen natéyana ta achi mabrù hen acharna ah ing-inggana , ekatnéén , ‘ Hea hen kafud-asan hen amin anchichay empopostà an Are David , ya sigurachu way ma-ammaan way ma-ammaan te enalè . ’
43014020	Faith	Yag no umchah hen ma-ammaan cha nadchi , yachi hen mangenlasinanyu way wà-achaà an Ama . Ya kaman agéhchi an chitaaw , te chàyu , wà-acha-ayu an haén ya wà-achaà agé an chàyu . ”
62002003	Faith	No afurotontaaw hen imfagan Apudyus , yachi hen manot-owaan way innilataaw tot-owa hiya .
43008024	Sin	Wat yachi hen nangimfag-à way matéy-ayu way achi makàka-an hen fasoryu , te anchag metatàen ah ing-inggana , yag netap-ar-ayu no achiyu afuroton way haén hen anchi chà aryén . ”
66017006	Sin	Yag hen nangi-ilà hen anchi fufaeyanchi , wat ammag nafutang peet way hen anchi imfutangnaat hen charan hen anchichay tatagun Apudyus way napchit gapoh pammatecha an Jesus . Wat anà tot-owa ammag nahahaang way térén hen nangil-à an hiya .
58012017	Description	Yag innilayu agé way hen na-awni , wat ammag amchan hen layadna way mamangad hen hiyachiy penakalébféng ah kabindisyunana an amana , ngém ammag achi mafalin , tàén magénén nankela way mangimfafawi , te ammag looh nelooh , yag achi mafalin way mepafangad hen anchi looh na-ammaan .
43007012	Description	Ya ammag chuar agé hen cha manginyut-utiyam hen anchichay tatagu mepanggép an hiya , te hen tapena , ekatchéén , “ Ammayay tagu ah Jesus . ” Waman hen tapena , chachaat agé ekatén , “ Faén angkay te chana lokopon hen tatagu . ”
44011021	Faith	Wat natorongancha ah kafaelan Apudyus hen nantudtuchuwancha wat ommafurotcha hen chuaray tatagu way nanhagong an Apudyus .
52002004	Faith	Te ah katot-owaanat anni yanggay cha aryén hen anchi mangemparaylayad an Apudyus . Te imfilang chàni ah matalek wat impiyarna hen anchi ammayay chamag an chàni ah epagngarni . Ya achini agég cha anapén hen mangammayan hen tatagu an chàni , te anni yanggay an cha epapate way mangintudtuchu hen anchi laychén Apudyus way hiya chillu hen cha mangila hen egachay gagtà way wachah hamhamà .
46015057	Grace	Ngém antaaw yanggay ammag manyayaman an Apudyus te gapo hen enammaan Apotaaw way Jesu Cristu wat a-abfaéntaaw chillu hen aminay mamachas way mangafà an chitaaw .
54005005	Faith	Ngém masapor toronganyu hen anchichay nà-amfaro way ammag maid manalimun an chicha way maid kasen manamnamacha way tomorong no faén ah Apudyus , te chachan luwaluwaru ya chan chawachawat ah torongna ah ka-arga-argaw ya karafilafi .
43016024	Grace	Ingganad uwan maid imfagfagayu an Ama ah nanginyusaranyu hen ngachan-o , ngém ad uwan , manchawat-ayu wat awatényu ta wachay sém-éman hen laylayadyu ah maid komok-orangana . ”
46007021	Recommendation	Wat mag-ay ta alepan-a hen cha-anno omafurotan , uray ud-ay anno chillug etotoroy hen annay kena-alepanno . Manongad no an-a meparufus way manaynan hen kena-alepanno , te no yachi hen mekaman yag enafunamat kaỳ .
65001019	Sin	Cha nadchiy tatagu hen cha mangamma hen chan sosongelan hen tapena ah maid mantetempoyugancha , ya hen antoy lota yanggay hen péppég hen hamhamàcha te maid Espiritun Apudyus an chicha .
48001006	Sin	Anà ammag nahahaang way térén an chàyu te ammag naraka peet hen chayu manùgan an Apudyus way namele an chàyu ah metapyanyu an hiya gapon ség-ang Jesu Cristu . Yag an-ayuwat agég chan hagong hen anchi sabsafaliy tudtuchu way ekatyuwén ammayay chamag ah kahara-anyu ano .
58012014	Recommendation	Anapényu hen patinggan hen kafaelanyu way mètempoyug hen aminay tatagu no mafalin . Ya anyu agég agawaan way mangamma hen ammayén Apudyus , te maid metape an hiya ah achi mangamma hen ammayéna .
43021006	Description	Yag annaat ekatén , “ Wat eporwak hen annay tafukoryu ah apet hen pachawananyu wat wachan aranyu . ” Yachi yag anniyat tot-owa eporwak , yag ammag achianiyat agé makarapchù te ammag chuar hen nàna .
46007019	Recommendation	Te namarkaan-a man ono iggay , faén chilluchi hen napateg , te hen napategat hen mangammaantaaw hen imfagan Apudyus .
45012008	Recommendation	Yag umat agé hen anchi mangempas-ém ah pomegsaan hen afurot hen tapena , masapor hiyahiya agé hen chana amma-ammaan . Yag no wachan inidchat Apudyus ah kafaelana way tomorong , masapor achi ammag naimot . Yag hen anchi nangchatana hen kafaelan way mangenmaneho hen cha omafurot , masapor emamadna way mangamma . Yag kaman agé hen anchi i mangentam-ang hen anchichay cha maligatan , masapor layyalayyadcha agé way mangamma .
44019002	Faith	yag imfagana an chicha way mangaliyén , “ Ay nìyachar hen Espiritun Apudyus an chàyu hen ommafurotanyu . ” Yag sommongfatcha way mangaliyén , “ Maid met chengchengngarni no henochi hen cham aryén way Espiritun Apudyus . ”
53003014	Recommendation	Yag mag-ay ta wachay iha ahna ah achi mangafurot hen antoy ensoratni , ilanyu no nokay ahnadchi ta achiyu cha i ub-ufunun ta éhéd yag fumiin koma .
46015050	Sin	Hen laychê way ifaga an chàyu way sosnod wat hen antoy achartaaw way wachay lamanna ya charana , achi poros mafalin metapeto hen mantorayan Apudyus te achi mafalin miyahrang hen mabrù hen anchi achi .
43006027	Recommendation	Faén koma hen anchi ma-an way mibhug hen pa-amchanyu te mapéppég chilluchi . Ta hen pa-amchanyu koma , hen anchi ma-an way mannanayun way yachi hen mangchat hen mètaguwan an Apudyus way maid péppégna ah ing-inggana . Wat yaha hen anchi ma-an way idchat-on chàyu , haén way Pangorowan hen Tatagu , te yachi hen impiyar Amay Apudyus an haén ah ammaà . ”
59004003	Sin	Yag uray agé no wachay chayu chawatén , achi chillu idchat Apudyus te laweng hen ganchatyu way manawat , te ah manlamram-ayan yanggay hen acharyu .
49005020	Faith	Yag gapon Apo Jesu Cristu , antaaw agég manyayaman an Amataaw way Apudyus , uray heno way ma-ammaan .
48003006	Faith	Ta paniyê hen nekaman an Apotaaw way Abraham . Nesosorat hen alen Apudyus way ah Abraham , enafurotna hen imfagan Apudyus yag gapon afurotna , wat enakseptar Apudyus hiya ah ammayay tagu .
66021023	Grace	Ya hen hiyachiy fabréy agé , achina masapor hen init ya hen hérag ah kahelawana , te ammag machichillangan ah kenafusel Apudyus ya mahehellawan ah kahelaw hen anchi Karnero ,
45008009	Faith	Ngém safali an chitaaw te chitaaw , faén hen anchi laylaychén hen achar hen chan toray an chitaaw , te hen Espiritun Apudyus hen chan toray no tot-owa way nìyachar an chitaaw . Te heno way tagu way maid anchi Espiritun Cristu an hiyaat , faén angkay tatagun Cristuchi .
45011023	Faith	Yag kaman agé hen anchichay achi omafurot way Judio , te non ancha an falewan hen anchi achicha omafurotan ta omafurotcha agé , wat kasen chillu ehoop Apudyus chicha . Te ah Apudyus , wacha chillu hen kafaelana way mangenhoop .
66014005	Description	Ya an agég maid nankétkétmancha ya ammag maid agé fasfasorcha an Apudyus .
44024014	Faith	Ngém achì ehoot an hea way chà tot-owa soroton hen anchi cha mitudtuchu mepanggép an Jesus way ekat hen annachay kacharaaén sabsafali way faén tot-owa . Ngém yaha met hen chà ekaman way manayaw an Apudyus way chinayaw chillu hen aminay anap-oni ad namenghan . Ya chà met agé afuroton hen aminay orchin Moses ya hen aminay ensorat hen anchichay profeta .
45013008	Recommendation	Masapor fayachantaawat hen aminay utang ta marpas way achitaaw cha iyawniawni , ta an ihà-an yanggay hen anchi achi marpas way yachi hen chataaw mangempàil-an hen layadtaaw hen ihaiha an chitaaw . Te hen anchi tagu way manlayad hen ifana , chana angkay tongparén amin hen anchichay orchin Apudyus .
66016009	Sin	Wat hen anchichay tatagu , tàén chacha ma-atongan hen anchi pararoy pétang hen init , chachaat chillu echotan ah Apudyus way mannakafael an cha nadchiy ligat . Ya ancha agég achi etagay hen fummasorancha ah manayawancha hen kenangaton Apudyus .
66021012	Description	Yag na-arachan agé hen anchi fabréy ah akayyang way topeng way hemporo ya chuwa hen hawangna . Ya wachacha agé hen hemporo ya chuway anghel way nènèchang hen anchichay hawang way penakaguwarcha . Ya nasosollatan agé hen anchichay hawang ah ngachan hen anchichay hemporo ya chuway a-anà Israel way nangingganà hen aminay Judio .
48003013	Grace	Ngém gapo ta maid taguh maka-amma , wéhchiyén machusa koma . Ngém senobfot Jesu Cristu chitaaw te enkarona hen chusataaw way imfafaggan hen anchi orchin way mepachah koma an chitaaw . Yachi hen laychén hen ihay nesosorat way alen Apudyus way aryén way ekatnéén , “ Heno way mehabrot hen away , yachi hen kail-an hen anchi térén way chusan Apudyus an hiya . ”
48001013	Sin	Awniyat chengngaryu hen enkamkaman-o hen pés-éyna way an-og empapate paat hen afurotni way Judio . Te an-og penalipaligatan hen anchichay cha omafurot an Jesu Cristu ah katepoancha .
66020002	Description	Yachi yag annag chinpap hen anchi amoraga way hiyan anchi farakkan ad namenghan way ekatchéén Satanas way ap-apon hen aminay chumunyu , yag annag kenawwachan hiya yag imfarudna ingganah marpas hen henlifuy tawén .
44008009	Description	Wacha agé hen hiyachiy fabréy hen ihay tagu way ah Simon hen ngachanna way nafayag way annag cha empahaang hen anchichay eSamaria gapo hen chana ammaan , te ah Simon , ommamta way chan saromangka , ya anna agég emparang hen acharna ah ihay machayaw .
50003010	Faith	Wat hen laychê paat ad uwan , ta ma-awa-awatà paat amin hen wacha an Jesu Cristu ah komamanà an hiya , ya ta malènà koma agé hen mannakafalinna way nepàila hen nan-uchiyana . Ya hen hamhamào ad uwan , uray mapàgangà way kaman hen napàgangana , ya uray matéyà way kaman hen inyatéyna , non ana-at paat komaman an hiya ,
54005022	Recommendation	Achim ahopan way chumutok ah man-ap-apo hen anchichay ommafurot te awni yag magat fumasor yag nìfasor-a . Wat masapor a-annacham ta achia omfat .
56002003	Recommendation	Ya umat agé hen anchichay natnatang way finufae , ifagam ta enongnongcha hen ekamancha way mangamma hen laychén Apudyus ta achicha chan kapkapot ya mamfutfutang . Ya masapor itudtuchucha hen ammay
46007038	Recommendation	Wat ammay hen omahawa , ngém un-unninaat chillu hen anchi achi .
59001022	Recommendation	Ya achitaaw agé cha marokop way an yanggay cha mangmangngar hen alen Apudyus te achi angkay ummatchi , te masapor ammaan hen imfagana .
43007001	Violence	Nanepod hen hiyachi , achi i manggégga-ay ah Jesus hen provinsiyan hen Judea te innilana way cha anapén hen anchichay anap-apon hen Judio hen ekamancha way mamchit an hiya . Wat ammag hen provinsiyan hen Galilea hen chana i manggégga-ayan yanggay .
46001030	Grace	Te ah Apudyus met hen nangamma hen ketapyantaaw an Jesu Cristu way hen enkamanna , empalena ah Jesus hen antoy lota ta matéy ah fayad hen fasortaaw ah kahara-antaaw . Yag gapo hen enammaan Jesus wat nacharosantaaw ya mafalin ifilang Apudyus chitaaw ah maid fasfasorna an hiya . Yag hen anchi tatagu way ifilang Apudyus ah naraengat hen anchi tagu way cha omafurot an Jesu Cristu .
43013005	Description	Yag tenarwana hen parangga ah chanum yag annaat ilugi way mangurah hen he-en hen anchichay pasorotna way chana eponah hen anchi towarya way enleleppatna ah awàna .
44022004	Violence	Wat an-og penaligatan amin hen anchichay tatagu way sommorot an Jesus way penatéy-o hen tapena . Yag empatelew-o hen tapena way nangimfarud , larae manha ono fufae .
43007043	Description	Wat ammag achin tetemfuruy hen hamhamà hen anchichay tatagu mepanggép an Jesus .
60005002	Recommendation	masapor paat hahallimunanyu hen anchichay cha omafurot way chayu eponò way anchag kaman karneron Apudyus . Ya hen mangammaanyu hen fiyangyu , wat faén koma ah an-ayu an cha mapelet ta gapoh layadyu yanggay , ya faén agé gapoh pelak ta gapo ta laychényu paat way mansérfi an Apudyus .
46015056	Sin	Yag hen cha karpowan hen égyat hen tatagu hen matéyan wat gapo hen fasor . Ya hen mangenlawag hen fasorat hen anchi orchin Apudyus way ensorat Moses .
59005004	Sin	ya anyug iggay idchat hen ustoy labfun hen anchichay nan-amma hen lotayu . Wat hen anchi lilin hen anchichay nèlabfu an chàyu , nàtad an Apudyus way Aren hen amin .
60002001	Recommendation	Wat hiyachi , gapo ta niyanàtaaw an Apudyusat masapor etagayyu hen aminay laweng . Wat achi koma mafalin way wacha hen kétém ya lokop an chàyu ya umat agé hen apés ya hen usot .
46007039	Recommendation	Hen anchi wachan ahawana , achi mafalin ihiyanna ah ahawana yag kasen nangahawa . Ngém no natéy hen anchi ahawana , mafalin kasen mangahawa , ngém masapor chillu hen anchi cha omafurot hen anchi ahaw-éna ta mètempoyug .
55002018	Sin	te anchag tenaynan hen anchi tot-owa , ya anchag cha korkoron hen afurot hen tapena te ekatchéén looh narpas hen nan-uchiyan hen tatagu .
48005006	Faith	Te no tot-owa way nelarammong hen hamhamàtaaw an Jesu Cristu , ammag maid etorong hen anchi namarkaan hen achar ya hen cha-an namarkaan , te hen masapor yanggayat , hen mangafurotantaaw paat an hiya way hen kail-ana wat hen anchi man-ahelennaychantaaw .
58005009	Grace	Wat yachi hen nifisaran hen kenanongnongna way ad uwan , hiya hen po-on hen mannanayun way kahara-an hen aminay omafurot an hiya .
46016001	Recommendation	Antoyan agé hen ifagà an chàyu mepanggép hen anchi chayu amongon way etorongyu hen anchichay tatagun Apudyus ahchid Judea . Wat hen ekamanyu , kaman hen anchi imfagà hen anchichay cha omafurot hen kafabréfabréy hen provinsiyan hen Galacia .
49005022	Recommendation	Chàyu way finufae , masapor epafafayu hen acharyu hen anah-ahaw-anyu way kaman hen chayu mangempafafaan hen acharyu an Apo Jesus .
43008012	Faith	Angkay hiyachi way kasen chan tudtuchu ah Jesus , ekatna way mampaniyén , “ Haén hen anchi helaw way cha manelaw hen tatagu hen antoy lota . Wat heno way somorot an haén , achi inggaw hen helang te mahehellawan hen anchi helaw way tomagu , wat mètagu an Apudyus ah ing-inggana . ”
65001017	Recommendation	Wat hiyachi , sosnod , achiyu cha ar-aliw-an hen imfagan hen anchichay aposel Jesu Cristu way Apotaaw way ekatchéén ,
44017025	Grace	Wat achina masapor hen torong hen tatagu an hiya , te hiya ngarud hen cha marpowan hen egad ya hiya hen cha mangidchat hen aminay masapor hen tatagu way uray hen fùfuohcha ya hen aminay iyatagucha .
62005009	Faith	Ma-afurot met hen istigun hen tatagu no wacha hen istiguwancha , wat ay achi kaskasen way ma-afurot no ah Apudyus hen mangistigu . Yag ah Apudyus paat hen mangistigu an anàna .
45013014	Faith	ta hen ammaantaaw , antaawat koma an torachén hen enkamkaman Apo Jesu Cristu ta achitaaw cha pap-arufusun hen wayan hen antoy achartaaw way mangamma hen uray heno way laychéna way laweng .
58011030	Description	Yag umat agé hen anchichay i nangufat hen fabréy ad Jerico , te gapo agé yanggay hen afurotchaat ammag neorob hen anchi topeng way hichil hen yachiy fabréy hen anchi ma-apitu way ag-agaw hen nanliwahan hen anchichay ganà Israel .
44019011	Grace	Angkay hiyachi yag inidchat Apudyus hen kafaelan Pablo way mangamma hen ammag omenpahaang way kaskascha-aw ,
43008034	Sin	Yachi yag anat ekat Jesusén , “ Tot-owa hen antoy ifagà an chàyu way heno way tagu way fumasor , hiya angkay hen alepan Chumunyu way pongar hen fasor .
62004011	Faith	Inib-a , no yachi hen enkaman Apudyus way manlayad an chitaaw , masapor agé man-ahelennayadtaaw .
44002028	Grace	Yag sigud way empaka-ammum an haén way matattaguwà ah ing-inggana . Yag gapo ta wawà-acha-a an haén , pararo hen laylayad-o . ’ Yaha hen ensorat David ad namenghan . ”
54004013	Recommendation	Yag hen ekamanno ingganah aleyà , annog ang-angpelén way cha mangimfasafasa hen alen Apudyus hen tatagu ta yachi hen cham itudtutudtuchu an chicha .
47004008	Description	Wat hiyachi , tàén no maid achini lak-amén ah ligat way kaman paat cha chàni pehpehtén , achiani chillu cha ma-afà . Yag uray no umchah hen maid poros innilani ah ustoy ekamanni , achi chillu cha ngomaya hen hamhamàni .
44002013	Description	Ngém wachacha agé chillu hen tapena way cha mameloh an chicha way mangaliyén , “ Ancha an nafutang lawa chaha . ”
66021018	Description	Hen anchi fabréy , ammag tunig way faletò way chan kolenawnaw way kaman ammag narawag way sarmeng . Yag hen anchi aradna agé , ammag napahig hen anchi nangina way fato way ekatchéén haspe .
66015006	Description	Yachi yag fummùnagcha hen anchi pituy anghel way narpochan anchi Templo way nanangchén hen anchichay pituy ligat . Yag amincha , nanlurumfongcha ah pokkawanay térén way maid manmansana , ya nasesentoronan agé hen paragpagcha ah faletò .
45012014	Recommendation	Yag no wachay cha mamaligat an chitaaw , achitaaw an echotan ta antaawat an chawatén an Apudyus ta bindisyunana hiya .
66001015	Description	Ya hen he-ena agé , ammag chan seselap way kaman hen anat nabhar way na-ad-a-ad-ad way gamfang . Yag kaman agé hen alenaat , ammag kaman ésar chi cha mangab-afarug way chanum .
43017026	Grace	te intudtuchù an chicha hen mepanggép an hea . Ya an-og etotoroy agé way mangempaka-awat an chicha amin hen mepanggép an hea ta hen ekamanno way manlayad an haén , yachi koma agé hen ekamancha way man-ahelennayad ta mawawà-achaà an chicha . ”
45008032	Grace	Te hamham-éntaaw ngén ah Apudyus , te no uray hen anàna paatén iggayna inyachi para an chitaaw te annag inidchat way matéy ah sobfottaaw , wat ay ammoh inyachina lawa agé way mangidchat hen amin an chitaaw .
65001018	Sin	“ No tég-angay hen anongoh hen ag-agaw wat fùnagcha hen anchichay ammag pèsésénséna way tatagu way maid kasen man-anchar ah hamhamàcha no faén yanggay hen anchi laweng way laylaychén hen acharcha . ”
45011018	Recommendation	Ngém chàyu way an nehoop , masapor ar-arwachanyu ta achiyu ammag cha pelohon hen anchichay naphà . Te an-ayu yanggay an panga way faén chàyu hen mamangchén hen anchi lamot te hen lamot hen mamangchén an chàyu .
47001024	Faith	Te faén gagtàni way anni an mancharén chàyu mepanggép hen afurotyu , te nenènong met hen afurotyu . Te hen laychénni yanggayat anni koma an i taptapyan hen laylayadyu ah sém-éman hen hamhamàyu .
43011001	Description	Angkay ad Betania , wachacha hen toroy masosnod way cha Maria an Marta ya ah Lazaro . Ah Mariaanchi , hiya hen anchi nanginhiyat hen lana hen he-en Jesus yag emponahna hen fuùna . Yachi yag nansaket ah Lazaro
52004008	Sin	Wat henoa ay way achi mamapannaag hen antochay chani ifaga , faén angkay an yanggay alen hen tatagu hen chana labsengén , te chana angkay agé labsengén hen anchi enalen Apudyus paat way nangchat hen Espirituna an chitaaw .
62004002	Faith	Wat hen menlasinantaaw way narpo hen Espiritun Apudyus hen chacha itudtuchu , wat no afunancha way narpo ah Jesu Cristu an Apudyus ad uchu yag ummale hen antoy lota way namfalin ah tatagu , yachi hen manot-owaan way narpon Espiritun Apudyus hen chacha itudtuchu .
65001008	Sin	Wat kaman agéhchi angkay hen cha ekaman hen annachay nan-asilib ahna way nelarammong an chàyu , te chacha agé ammaan hen anchichay aggarémha way térén way henelapcha ano . Yag maid paat agé iyafiincha ah ap-apo . Ya chacha agé ustan hen anchichay kachachayaw way anghel Apudyus .
60003011	Recommendation	Ya masapor manchùgana hen laweng ta hen ammay hen hagongona , ya epapatena agé way manganap hen katornosan hen tatagu .
51001023	Faith	Ngém masapor ar-arwachantaaw ta achitaaw epég-anan hen afurottaaw ta antaaw yanggay an epapate . Ya achitaaw agé eparufus hen ka-awisan hen hamhamàtaaw way manginyanggay hen anchi namnamataaw way hen laprapon nadchiyat hen nangngarantaaw hen anchi ammayay chamag . Ya hen yachiy chamag , nepapagngarchi hen egachay karotarota ya haén way Pablo hen ihay cha manginwarawag .
43008059	Violence	Yag anchaat agég ommalekam ah fato ta funto-oncha hiya . Ngém ah Jesus , entat-allingébna way lomayaw ah Templo .
49004024	Recommendation	way aranyu hen anchi ammayay hamhamà way narpon Apudyus way kaman-ayu kasen niyanà ah fummuru way tatagu way kommaman hen hamhamà Apudyus . Te hen anchi narpon Apudyus , nachachallos ya nalilimpiyu .
66014012	Faith	“ Wat yachi , chàyu way tatagun Apudyus way cha mangamma hen imfagana ya cha omafurot an Jesus , masapor mannunuuchunyu hen afurotyu ta achiayu ma-aw-awis , tàén heno hen mepasamak an chàyu . ”
44013030	Description	Ngém ah Apudyus , nan-uchiyéna hiya chillu .
43010011	Description	“ Haén hen anchi ammayay pastor , yag hen anchi ammayay pastor , annag iyanggayan hen ataguwana ah manalimunana hen karnerona .
49003002	Grace	Yag awniyat chengngaryu way empafiyang Apudyus an haén way mangempaka-ammu an chàyu mepanggép hen ség-angna ah pagsaya-atanyu .
56003010	Recommendation	Yag heno way tagu way manachael hen tetempoyugyu way an chàyug manhihiyanén , wat masapor amhiwényu . Yag no achina changrén , enkasenyu . Yag no annag a-adchiyén chillu , anyug manchùgan hiya .
43010019	Description	Hen nangngaran hen anchichay Judio hen enalen Jesus , anchag nan-agwa ,
43003033	Faith	Yag hen anchi mangafurotancha , yachi hen mangempàil-ancha way chacha agé afuroton way tot-owa hen enalen Apudyus .
61003014	Recommendation	Wat hiyachi , inib-à , antaaw yanggay ammag pa-annongan way mangamma hen laychén Apudyus hen mamannéchantaaw hen hiyachiy ag-agaw , ta no umchah , ichahan chitaaw way nachachallos ya napapanoh hen hamhamàna te maid netat-aro ah fasor .
53003001	Faith	Hen anongoh way ifagani an chàyu way sosnod , chayu koma iluwaluwaruwan chàni ta aggah ah miwarawagan hen alen Apo Jesus , ya ta omafurotcha agé hen tatagu way kaman hen enkamanyu way ommafurot ah machayawan Apudyus .
47004014	Faith	Yag sigurachuani way ah Apudyus way nangempauchi an Apotaaway Jesus , wat epauchina agé chàni ya umat agé chàyu gapo hen chataaw omafurotan an Jesus , yag annaat agé aran chitaaw amin way melamong an hiya .
59005014	Recommendation	Ya mag-ay ta wacha hen chan saket an chàyu , epa-ayagna koma hen anchichay cha mangemponponò ta icha lanéén hen anchi chan saket ya iluwaruwancha hiya way manchawat gapo hen ngachan Apotaaway Jesu Cristu .
44007023	Description	“ Angkay hiyachi way opatporo hen tawén Moses , ekatnéén i mì-ib-ifun hen anchichay inib-ana way ganà Israel ta ilana no henon én-énnéncha .
44023027	Violence	Antoyan hen ihay tagu way ammag lenapchù hen anchichay kacharaana way Judio way tég-angaycha pédtén . Ngém angkay chengngar-o way hiya peet hen ihay tagun hen Roma , wat émméy-ani hen antochay sorchachu way i nanarà an hiya .
44019029	Description	Yachi yag nanhemamagchi hen aminay tatagu ad Efeso yag anchag nagabfor amin , wat chinpapcha hen anchi chuway ifan Pablo way cha Gayo an Aristarco way eMacedonia . Wat nanagtagcha way nanlakrak an chicha ingganan anchi plasa way cha ma-am-amongan hen tatagu .
44003014	Sin	Wat tàén ammag ammay way tagu ah Jesus way maid poros fasorna , anyug iggay chillu mangiggéén te hen ihaat agéy pommatéy hen lenyadyu way meparufus .
44015009	Faith	Wat maid nat-énana hen enkaman Apudyus an chicha ya hen enkamanna an chitaaw te kena-anna hen fasorcha hen ommafurotancha an Jesus way kaman agé hen nanga-anana hen fasortaaw .
46011028	Recommendation	Wat hiyachi , ihaiha koméén masapor fistigaréna unna hen acharna yag anat mèan ya mì-inum .
46015058	Faith	Wat hiyachiy sosnod way laylaychê , anyu yanggay ammag mannunuuchun hen afurotyu way ammag mamangchén hen katot-owaan . Yag epapateyu paat agé way mangamma hen laychén Apotaaw an chàyu , te innilataaw chillu way uray heno way ammaantaaw ah para an Apudyusat achi masayang te wacha chillu hen mansérfiyana amin an hiya .
46004016	Recommendation	Wat haén way kaman amayu , mampangpanga-aseyà paat an chàyu ta torachényu koma hen antoy chà ekaman way omafurot .
46001021	Faith	Te ah kenaraeng Apudyus , iggayna parufusun hen tatagu way mangchah hen kahara-ancha gapoh kenaraengcha . Te hen laychéna , mahara-an yanggay hen anchichay mangafurot hen anchi chani itudtuchu way kaman paat maid gutokna ah hamhamà hen anchichay achi omafurot .
60003001	Recommendation	An chàyu agé way na-ahaw-an way finufae , masapor epafafayu hen acharyu hen ah-ahaw-anyu ta no mag-ay wachay iha an chicha way cha-an mangafurot hen alen Apudyus , oma-annig hen anchi ammay way chayu ekamkaman wat omafurotcha . Wat achi masapor anyug cha tugutugunun chicha
47005020	Recommendation	Wat hiyachi , chàni hen penaka-achar Cristu way cha usarén Apudyus way mangà-arò an chàyu . Wat pangpanga-aseyu ta gapon Cristu , eparufusyu ah Apudyus way mangimfangad an chàyu ah man-ifana .
44002024	Description	Ngém tàén natéy ah Jesus , nan-uchiyén Apudyus hiya chillu , wat annag enafà hen matéyan te achi mafalin way mepagud ah Jesus gapon natéyana .
59002007	Sin	Ya ay faén agé chicha hen cha mangsot an Apotaaw way Jesu Cristu way chataaw omapowan .
54003003	Description	Achi mafalin hen amfutangén ya hen gumugullu , te masapor hen anchi na-anoh way achi ammag songel , ya achi agé mafalin hen anchi ammag pelak yanggay hen chana gamgaman .
43004014	Grace	Waman hen anchi manginum hen anchi chanum way idchat-o , achi kasen màmàwaw ah ing-inggana te hen hiyachiy chanum way idchat-o , mìyachar an hiya ah kaman fufun way achi matmatchù , yag idchatna agé hen mannanayun way ataguwana an Apudyus . ”
62002005	Faith	Waman hen anchi mangafurot hen imfagan Apudyus , yachi hen anchi tagu way nafégahan tot-owa hen layadna an hiya . Yag heno agé way mangaliyén nelarammong hen hamhamàna an Apudyus , masapor torachéna hen enkaman Jesus hen kawad-ana hen antoy lota , te maid kasen mangenlasinan hen tommempoyugantaaw an Apudyus no achi hen mangafurotantaaw hen imfagana .
66016013	Description	Yachi yag an-owat agé ilan hen toroy chumunyu way kaman tokak chi itchuracha way hen iha , narpoh tapà hen anchi amoraga . Ya hen iha , narpoh tapà hen anchi pés-éy aggaégyatay animar . Yag hen anchi miyatlo , narpo agéh tapà hen anchi senang profeta way penaka-achar hen animaranchi .
59002008	Recommendation	Wat no chataaw tongparén hen anchi kapatigan way orchin Apudyus way ekatnéén , “ Masapor laychén hen ahentagu kaman hen manlaychan hen achar , ” yachi hen chataaw mangammaan hen usto .
47004005	Faith	Wat chàni , faén hen kaenammayni hen chani iwarawag , te annig enammaan hen acharni ah kaman alepanyu ah manginwarawaganni an chàyu hen anchi kena-ap-apon Jesu Cristu .
46015033	Recommendation	Ngém achita cha marokop an cha nadchi te faén angkay tot-owachi . Ngém tot-owa hen anchi ekatchéén , “ No antag cha mì-ib-i-ib-ifun hen anchichay laweng , wat anta agég ma-awis . ”
58013020	Grace	Antaaw ammag chachayyawén ah Apudyus way nangempauchi an Apotaaway Jesus way hiya hen kangangatowan hen aminay kaman pastor way cha manalimun hen cha omafurot , te hiya hen nangidchat hen acharna way matéy way hen nifùfuan hen charanaat yachi hen tommot-owan hen anchi faru way torag Apudyus ah ing-inggana . Wat hen chà chawatén paat an Apudyus way pongar hen tornos , ta idchatna an chitaaw hen amin anchichay masaportaaw ah mangammaantaaw hen laychéna . Ya ta torongana agé chitaaw amin way mangamma hen mangemparaylayad an hiya way maid kasen mangempàwana hen anchi torongna no faén yanggay ah Jesu Cristu . Wat antaaw ammag chachayyawén ah Jesu Cristu ah ing-inggana .
50001027	Recommendation	Ngém sosnod , uray heno way mekaman an haén , masapor koma iyafiinyu hen anchi chataaw afuroton mepanggép an Jesu Cristu . Ta uray no maka-aliyà ahna ono achiyà , changrê koma way an chillug chinuchumgat hen afurotyu yag nantetempoyug-ayu amin way mangempapate way manàchég hen anchi ammayay chamag way chataaw afuroton .
46006014	Grace	Te tàén no matéy hen antoy achartaaw , taguwén chillu Apudyus gapoh mannakafalinna way kaman hen nanaguwana an Apotaaway Jesu Cristu .
55001006	Recommendation	Wat hiyachi , epahpahmào an hea ta achim cha ar-aliw-an hen anchi inidchat Apudyus an hea hen nanchongà an hea .
60004006	Grace	Wat yachi agé hen nepagngaran hen anchi ammayay chamag hen anchichay nan-atéy ad namenghan ta uray no natéy hen acharcha way yachi chillu hen netatawid hen aminay tatagu gapon fasor , wat mafalin ma-adchancha ah mannanayun way ataguwan way kaman hen ataguwan Apudyus .
46007023	Recommendation	Ngém achitaaw koma iyafun way man-alepan hen tatagu . Te ammag nangina met paat hen nanlaon Jesu Cristu an chitaaw wat hiya koma yanggay hen omapowantaaw .
46010010	Recommendation	Ya achitaaw agé ammag chan ngayungayutongot gapon heno way maligatantaaw way kaman hen enkaman hen anchichay tapena ad namenghan agé , te hen nachusaancha , ammag pinchit hen anghel chicha .
47002017	Faith	Wat faén-ani tot-owa kaman hen anchichay chuar way tapena way ancha yanggay ammag cha igégga-ay hen alen Apudyus ah kaman tencha ah mangar-ancha yanggay ah pelak . Ngém chàni , safali hen ganchatni te ah Apudyus paat tot-owa hen namiyar an chàni . Wat chani iyafiin hiya ya i-illana agé chàni hen antoy chani mansérfiyan an Jesu Cristu .
45015001	Recommendation	Chitaaw way chinumchumgat hen afurotna , masapor fiyangantaaw hen kenakapsot hen afurot hen anchichay tapena way kaman paat chataaw kargéén hen kenakorangcha ta faén yanggay hen fukod hen achartaaw hen antaawg haham-én .
50002024	Faith	Yag cha-at chillu namnaméén way gapon Apo Jesus , meparufusà ta achi koma mafayag yag uray agé haénat umaliyà ahna .
66007001	Description	Angkay hiyachi way narpas chachi yag innilà agé hen opatay anghel way tommatàchég way ancha agég nèchanèchang hen anchi opatay hòyun hen lota . Yag tetempapcha hen yawyaw ta achi mayawyawan hen uray heno way lugar hen antoy lota ya fayfay ya uray heno way away .
60004003	Sin	Ta anggay komachi ah manorachanyu hen a-amman hen anchichay maid afurotna way kaman hen enkamanyu hen anchi ar-argaw hen cha-anyu omafurotan . Te hen hiyachi , an-ayug pommasag ya cha i mamfutafutang ya cha i manlokoroko way maid lenawhanyu ah laweng way laylaychén hen achar . Ya afifiin agé hen enkamanyu way nanayaw hen anchichay enap-apudyus .
66011005	Violence	Yag no wacha agé hen mangempachas way mangan-a an chicha , ammag fùnag hen apoy ah tapàcha way manghéb an chicha , wat ammag yachi hen iyatéy hen heno way mangempachas way mangan-a an chicha .
44023005	Recommendation	Yag anat ekat Pablowén , “ Sosnod , maid uwa enlasin-o way hiya peet hen anchi kangatowanay pachi , te hen ekat anchi nesosorat way alen Apudyus , ‘ Achiyu aryén hen laweng hen anchi ap-apoyu . ’ ”
66022015	Sin	Ngém ammag achi poros mepaghép hen anchichay cha mangamma ah afifiin ya hen anchichay chan funi way manchangar ya mansaromangka , ya hen anchichay cha manòyong hen faén ahawacha ya hen anchichay pattéyan ya hen anchichay cha manayaw hen faén tot-oway apudyus ya uray agé hen anchichay chan kétém mepanggép ah ale ya hen a-amma . Wat maid an cha nadchi ah makaghép hen anchi am-ammayay fabréy .
66002014	Sin	Manowat te ammay amin chachi , ngém wachacha chillu hen tapen hen lawengê an chàyu way hen iha , annachayan hen tapenay ifayu way cha manorad hen intudtuchun Balaam ad namenghan way hiya , intugunna an Balak hen ekamanna way mangawis hen anchichay ganà Israel ah fumasorancha . Te intudtuchuna hen mangissaancha hen anchi nichaton hen faén tot-oway Apudyus , ya hen cha mangammaan hen lenarae ya finufae hen lenoroko .
53001003	Faith	Sosnod , henokay lawan kasen ekamanni no achi ammag chan yamayaman an Apudyus gapon chàyu , te cha pomegsapegsa tot-owa hen afurotyu ya umat agé hen chayu man-ahelennaychan .
46012002	Sin	Te innilayu met way hen anchi cha-anyu omafurotan an Jesu Cristu wat narokop-ayu te anyug cha chinayaw hen anchichay enap-apudyusyu way tàén wachay tapàchéén achicha chillu maka-ale , ngém an-ayu chillug na-awis an chicha .
49005025	Recommendation	Ya chàyu agé way lenarae , masapor laylaychényu hen anah-ahaw-anyu way kaman hen nanlaychan Jesu Cristu an chitaaw way ommafurot an hiya , te ah Jesus , anggay hen layadna an chitaaw , inidchatna hen acharna way matéy
45012017	Recommendation	Yag mag-ay ta wachay nangammah laweng an chitaaw , achitaaw agé ifarés ta antaawat an emamad way mangamma hen anchi ammayén hen aminay tatagu .
60005006	Recommendation	Wat antaaw an mampakomfafa an Apudyus way mannakafalin ta egad hiya way mangempangato an chitaaw no umchah hen anchi ustoy tempona .
44014017	Grace	Ngém tàén , wachacha chillu hen chana enammaan ah manot-owaan koma hen tatagu mepanggép an hiya , te chana chillu ichat hen ammay an chicha , te chana epale hen uchan ya chana agé patufuwén hen mura ta way fat-éncha hen mamfat-ancha . Ya hiya agé hen cha mangidchat hen iyatagun hen tatagu ya hiya agé hen cha mangemparaylayad an chicha . ”
54003011	Recommendation	Ya hen ah-ahaw-ancha agé , masapor na-annadcha way achichan kapkapot , ya masapor matalekcha ya achicha ammag cha afunan hen laylaychén hen achar .
66002021	Sin	An-og hehennéd hen mamfafawiyana , ngém annag a-adchiyén te achina laychén way mangentagay hen anchi aggarémha way chana ammaan .
44012020	Description	Hen kawad-an Are Herod ad Cesarea , niyaphor way wacha hen na-ammaan wat ommaningarngar hiya way térén hen anchichay tatagu ad Tiro yad Sidon . Yag ammag aggaégyat tot-owa no omaningarngar ah Are an chicha te hen sakopon hen chana etorayan hen chacha manòmonan ah anéncha . Yachi yag chacha ana-anapén hen ekamancha way kasen koma tomempoyug an Are , wat enawischa ah Blasto ah man-ifacha way hiya hen ap-apon hen anchichay katorongan Are . Yachi yag naramongcha way i mèhagang an Are way mampangpanga-ase ta kasencha koma mètempoyug an hiya .
43008049	Sin	Yag anat ekat Jesusén , “ Achiyà cha mattagar te chà yanggay pachayawén ah Amay Apudyus . Ngém chàyu , anyu an cha pelohon haén .
43006018	Description	Angkay hiyachi way nanlurugancha hen anchi fangka yag ammag inumchah hen séréchay fali , wat ammag chan hibhibyat hen anchi chanum .
45008018	Faith	No chà ay ham-éham-én , innilà way amiamin hen anchi chataaw maligligatan hen antoy lota ad uwan , wat ammag hen ò-orongan yanggay no epachong-o hen anchi kaenammay way mekaman an chitaaw ah pegwana .
62002012	Grace	Chaà manorat an chàyu way a-anào te napakawan hen fasoryu gapon Jesu Cristu .
55001009	Grace	Te ah Apudyus , henara-ana chitaaw amin yag penelena chitaaw ah mantataguna , yag hen nameleyana , achi gapoh wachan ammay way enammaantaaw te gapo ta hehemmàna chillu ya gapo agé hen ség-angna . Te hen yachiy ség-ang , nawawà-acha chillu hen cha-an ma-ammaan hen antoy lota gapon Jesu Cristu ,
43019006	Violence	Ngém hen nangil-an hen anchichay anap-apon hen papachi ya hen anchichay guwarcha an Jesus , chachaat èngaw amin way mangaliyén , “ Ekorosyuwat man hiya! ” Yag anat ekat agé Pilatowén , “ Chàyu kaỳ yag enkorosyu ta egad-ayu te maid angkay fasorna ah inchahà . ”
60001010	Grace	Hen anchichay profetan Apudyus ad namenghanat tàén no chicha paat hen nangimfaga mepanggép hen anchi kahara-antaaw , chachaat chillu ana-anapén no heno hen laychénay aryén te anchag iggay chillu ma-awatan hen antoy ség-ang Apudyus an chitaaw ad uwan .
63001007	Sin	Ad uwan , fummufùnagcha hen chuaray tatagu way i nanorsor hen antoy lota way anchag cha lokopon hen tapena , ya achicha agé afunan way ummale ah Jesu Cristu hen antoy lota way namfalin ah tatagu . Wat hen kaman hichi way tatagu , anchag lommorokkop way chicha hen kafusor Cristu .
44024005	Sin	Te ilamat , hen annay taguwanna , hiya hen ihay cha mangempaguru hen katagutagu , te cha émmé-émméy ah kafabréfabréy way mangintudtuchu hen tomaropaan hen anchichay kacharaanni way Judio . Ya hiya agé hen ihay ap-apon hen anchi sabsafali way tudtuchu way chacha soroton hen ihay tagu way narpod Nazaret .
54003016	Grace	Maid mepaniyan hen kaunig ya kapateg hen chataaw afuroton way egad ad uwan yag anat mepaka-ammu , te hen kafud-asan hen afurottaawat ah Jesu Cristu way Namfalinéna hen acharna ah tatagu ta maila , yag tenàchégan hen Espiritun Apudyus hen kaenammayna , ya innilan agé hen anchichay anghel hiya . Yag nepagngar agé hen mepanggép an hiya hen karotarota , ya enafurot hen tapen tatagu hiya hen antoy lota , yag anat ma-ara ad uchu .
66016021	Violence	Yag ammag niyuchan agé hen chachanakkaray churaro way magénén leman poroy kilo hen kachaghénna way anchag chan ya-ayà way manégtég hen tatagu . Yag hen anchichay tatagu agé , ancha chillug cha echotan ah Apudyus gapon anchi aggaégyatay churaro te ammag amchanchi way ligat .
61003013	Faith	Ngém chitaaw , chataaw manchinlan hen empopostan Apudyus way lumuwéna hen faru way lota ya uchu ah iggawantaaw way anggay yanggay hen ammay ah man-anchar ahchi .
66006014	Description	Wat ammag nepàleng ad uchu way kaman ammag naro-ot way annap . Ya aminay kafilifilig ya umat agé hen anchichay lota way nanggagaw-én hen fayfay wat anchag na-atob amin .
58010010	Grace	Yag gapo ta enammaan Jesu Cristu hen anchi laychén Apudyus ah kapnekana , wat yachi agé hen naka-anan hen fasortaaw , te hen anchi namengpenghan way nanginchatonana hen acharna , wat nannarégnachi ah egachay katagutagu ah ing-inggana way achi kasen mepegpegwa .
52001002	Faith	Hen aminay chani manluwaruwan , an-ani agég chan yamayaman an Apudyus gapon chàyu . Te no manluwaruani an Amataaw way Apudyusén chani etape chàyu way achi manliw-an hen aminay chayu ammaan gapon ommafurotanyu an Jesus ya hen kagétyu way cha mangamma-amma an cha nadchi gapoh layadyu an Apudyus , ya achini agé aliw-an hen kapegsan hen namnamayu way mamannéd hen mamfangchan Apotaaw way Jesu Cristu .
66006004	Violence	Yag fummùnagat agé hen anchi chittakan way kafayu way hen anchi nansasakkay agé , na-adchan ah ammag chakaray fangid ya hen kafaelana way manachael hen tempoyug hen tatagu hen antoy lota ta anchag mampepennatéy hen katagutagu .
54006001	Recommendation	Ya mepanggép hen anchichay ommafurot way alepan hen tatagu , wat masapor rispituwéncha hen anchi nangen-alepan an chicha ta achi ma-ahoyan ah Apudyus ya umat agé hen chataaw itudtuchu .
51003009	Recommendation	Ya achitaaw agég chan ahekennétém te entagaytaaw met hen anchi nachachà-an way hamhamà ya hen anchichay laweng way nigagangay an chitaaw ,
66002020	Sin	Ngém wacha chillu hen lawengê an chàyu , te anyug cha parufusun hen mantudtuchuwan hen annay fufaeyanna way kaman an Jezebel way annag emparang hen acharna ah profeta ano , yag chanaat agé lokopon hen anchichay chan sérfi an haén ah fumasorancha . Te chana itudtuchu hen mangamaan hen lenarae ya finufae hen lenoroko , ya anat agé hen mangissaan hen nichaton hen faén tot-oway Apudyus .
48003008	Grace	Te imfafaggan chillu hen anchi nesosorat way alen Apudyus way umchah hen anchi ag-agaw way ifilang Apudyus hen uray anchichay faén Judio ah maid fasorcha an hiya no anchaat an omafurot . Yag yachi hen anchi ammayay chamag way imfagan Apudyus an Abraham hen nangaryanéén , “ Gapon hea , matorongancha amin hen katagutagu hen antoy lota . ”
58012005	Recommendation	Wat pakay kaman paat cha-ayu ma-afà mepanggép hen ligat . Achiyu koma ar-aliw-an hen anchi intugun Apudyus hen aminay awagana ah a-anàna . Te hen imfagana ah mepas-éman hen hamhamàtaaw amin , ekatnéén , “ A-anào , papannaagényu koma hen mangamhewà an chàyu . Ya achiayu agé an ngomaya hen mandisiplinaà an chàyu .
58013017	Recommendation	Afurotonyu hen tugun hen anchichay cha mangemponponò an chàyu ya iyafiinyu agé chicha , te chicha hen piniyar Apudyus way manahallimun hen afurotyu ah pomegsaana . Yag chacha agé emamad hen chacha ekamkaman te innilacha way masapor songfatancha an Apudyus hen aminay nipiyar an chicha . Wat afurotonyu chicha ta wachay lomaylaychan hen hamhamàcha way mangamma hen fiyangcha , te no achiyu afuroton chicha ta anchag tomkar way mangamma , wat an agég chàyu hen ma-awanan ah torong .
44013019	Description	Yag yachi way namfangad hen anchichay anap-otaaw ad Canaan , empa-afà Apudyus an chicha hen anchi pitu way toray ah mangen-awaancha hen hiyachiy lota
54006003	Faith	Ya heno way tagu way i mangintudtuchu hen sabsafali way ma-afurot way achi mètemfuruy hen anchi intudtuchun Apotaaway Jesu Cristu ya hen tot-oway ma-afurot ,
63001010	Recommendation	Wat hiyachi , no wachay umale an chàyu way sabsafali hen chana itudtuchu , achiyu cha paghépén hiya , ya achiayu amin cha mì-ib-ifun an hiya .
47001005	Grace	Te kaman hen anchi chataaw mìligatan hen anchi pararo way nanligatan Jesu Cristu , wat kaman agéhchi hen mèawaantaaw hen anchi chakaray torong Apudyus gapon hiya .
65001011	Sin	Anchag ka-as-ase way tatagu way ammag aggaégyat hen machusaancha , te ancha peet ammag cha torachén hen kenaraweng Cain ad namenghan . Ya gapo agé hen gamgamcha ah pelakat , chacha agé ilurud way mangamma hen kaman hen enammaan Balaam ad namenghan . Ya ancha agég cha guréén ah Apudyus way kaman agé hen enkaman Core ad namenghan , wat sigurachu way machusacha agé way kaman hen nachusaan Core .
65001010	Sin	Waman cha nahhay tatagu , anchag nat-énay térén te anchag an cha ustan hen uray heno way achicha ma-awatan . Yag ancha agég kaman aho way uray heno paat way laychén hen acharchéén enammaanchaat . Yag yachiyat agé hen cha mangammah metap-arancha .
58011007	Faith	Yag umat agéh Noe , te gapon afurotnaat penapannaagéna hen anchi imfagan Apudyus mepanggép hen mepasamak ah tapen chi ag-agaw way yachi hen maid tagu ah nangi-ila . Wat yachi hen nangafurotana an Apudyus yag enammaana hen anchi papor ah nahara-ancha way himfafaryan . Yag gapon anchi afurotna , yachi hen nangimfilangan Apudyus an hiyah maid fasorna , yag yachi agé hen nail-an hen machusaan hen anchichay ahentaguna te maid afurotcha .
58009006	Description	Wat yachi hen napanohan hen aminay egad way wachan anchi faréy way manayawan hen tatagu an Apudyus . Ngém an yanggay hen anchi pés-éy kowarto hen cha aya-ayan hen anchichay papachi ah kafigafigat way i mangamma hen fiyangcha .
44007051	Sin	Yachi yag entoroy Esteban way mangaliyén , “ An-ayu ammag térén te tàén namarkaan hen acharyu ta mantatagun Apudyus chàyu , ammag maid awanwani chillu hen hamhamàyu way mangamma hen laychéna , te anyug achi changrén hen ifagana . Yag chayuwat agé ekaman hen enkaman hen anchichay a-anap-otaaw ad namenghan way anyug cha kontaréén hen Espirituna .
54001009	Sin	Ngém achitaaw koma aliw-an way hen na-ammaan hen orchin , wat faén para hen anchichay ammay way tatagu te na-ammaan hen orchin ah para hen anchichay achi ma-aryan way tatagu ya hen anchichay futangelo , ya hen anchichay maid hamhamàna ya afurotna an Apudyus , ya hen aminay menangfasor , chichachi hen makasapor hen orchin . Ya umat agé hen anchichay cha mameloh mepanggép an Apudyus ya hen anchichay cha mamchit hen chinàcha-archa , ya hen anchichay cha pomatéy ,
46005009	Recommendation	Hen anchi ihay sorat-o an chàyu , imfagà way achiayu paat miya-ahrang hen anchichay cha manòyong hen faén ahawana .
48001015	Grace	Ngém tàén no yachi hen enammaà , anà ammag senéség-angan chillu an Apudyus te loohà penepele peet an hiya way uray hen anchi cha-an-o miyana-an ah mangammaà hen laychéna . Yag gapon ség-angna , chinutokanà way mangamma hen antoy chà ammaan ad uwan .
45007015	Description	Kaman an haén way an-og achi ma-awatan hen antoy achar-o , te hen anchichay ammay way laychê way ammaan , ammag yachiyat agé hen achì cha ammaan . Waman hen anchichay laweng agé way achì paat laychén way mangamma , ammag chichachiyat agé hen chà ammaan .
61003018	Faith	Ta hen ammaantaawat koma , antaaw yanggay ammag agawaan way cha mangacha-achar mepanggép an Apotaaw way Jesu Cristu way nangenharà an chitaaw , ta matapyatapyan agé hen ma-awatantaaw mepanggép hen ség-angna an chitaaw . Wat ta ammag hiya yanggay hen machachayaw ad uwan ya ah ing-inggana way maid patinggana . Anggaychih ifagà . Amen . Haén ah Pedro .
46004010	Description	Chàni , gapo hen ommafurotanni an Jesu Cristu wat ekatchéén an-ani anog nawéngwéng . Ngém chàyu , ekatyuwén an-ayu peet ammag naraeng hen antoy ommafurotanyu . Chàni , nakapsot-ani , waman chàyu , an-ayug nanapnek ah kafaelanyu . Yag cha chàni agé èmehan hen tatagu , waman chàyu , an chàyu an cha rispituwén .
60005009	Faith	Wat antaaw an mannunuuchun hen afurottaaw ta antaaw ammag achiyén hen chana iyawis . Te innilataaw chillu way aminay sosnodtaaw way cha omafurot hen karotarotaat chacha amin harémén hen ligat way kaman hen chataaw harémén .
51003022	Recommendation	Hen ifagà an chàyu way a-alepan , masapor afurotonyu hen amin way ifagan hen anchichay nangen-alepan an chàyu . Ya faén agé yanggay hen mangi-il-ancha an chàyu hen mangammaanyu hen laychéncha way ma-ammaan ah manayawancha an chàyu , ta anyuwat an etot-owa koma ah hamhamàyu way mangamma hen chacha epa-amma ah manginyafiinanyu an Apo Jesus .
66017012	Description	“ Yag hen miyaligan agé hen anchichay hemporo way hàgud , chichachi hen kasen hemporoy are way cha-an umchah hen mantorayancha . Ngém no umchah hen karébféngancha way mantoray , mètoraycha hen anchi aggaégyatay animar ah hen-aketan te kaman yanggay an ihay uras hen mantorayancha .
46002012	Grace	Yag chitaaw , empalen Apudyus hen anchi Espirituna paat way mìyachar an chitaaw . Wat faén hen tatagun antoy lota hen karpowan hen ma-awatantaaw te narpon Espirituna way inidchatna , wat mafalin ma-awatantaaw mepanggép hen aminay cha etorong Apudyus an chitaaw .
59005001	Recommendation	Wacha agé hen ifagà an chàyu way fafaknang . Ilugiyuwat way mankela ya mamparà gapon anchi amchan way ligat way mepachah an chàyu .
66002010	Recommendation	Wat hen ifagà an chàyu , achiayu cha émég-égyat hen anchichay ligat way tég-angay mepachah an chàyu , te annayan tot-owa ah Chumunyu way mamachas way manga-an hen afurotyu way magénén ammaana hen mifaruchanyu way tapena . Ngém an yanggay hemporo way ag-agaw hen mapap-aligatanyu yag anggay . Wat anyu yanggay ammag kakamchén chillu hen afurotyu , tàén no yachin iyatéyyu , wat gunggunaà chàyu ah pegwana ah kaman korona way yachi hen mannanayun way ataguwan . ”
54006011	Recommendation	Ngém heay Timoteo way ihay tagun Apudyus , annog achiyén amin hen kaman an cha nadchi ta hen ammaam , epapatem way mangamma hen anchi ammay way laychén Apudyus . Ya epapatem way mangempapegsa hen afurotno ya hen layadno hen ahentagum ya hen anohno .
59005005	Sin	Chàyu , an-ayug chan lamram-ay way matagu hen antoy lota ad uwan way maid achi wacha an chàyu , ngém yaha hen kaman paat chayu mangempatafaan hen acharyu way mesagana ah manusaan Apudyus .
66004004	Description	Yag wachacha agé hen kasen chuwanporo ya opatay tùchu way nampaliwéh hen hiyachiy tùchu way chichachi hen tummutùchuwan hen anchichay chuwanporo ya opatay mangemponponò . Yag chicha , narurumfongancha ah pokkawan ya nahohòrongancha ah korona way faletò .
66018007	Description	Yag hen kenachuar hen nanlamram-ayana ya nangempachayawana hen acharna , yachi agé hen kachuar hen ligat ya tokar way mepaharém an hiya . Te hen yachiy fabréy way niyalig ah fufae , ekatna ah hamhamànéén , ‘ Kamanà yanggay hen chan toray way haén , faénà ah nà-amfaro wat maid mepadpachah an haén ah ligat way kaman hen nafaro . ’
60003007	Recommendation	Ya pachongna agé an chàyu way na-ahaw-an way lenarae . Te masapor agé hahallimunanyu hen ah-ahaw-anyu ya man-anoh-ayu ya ma-awatanyu koma hen gagangay hen fufae , te an-anorheayu tot-owa no chicha . Ya masapor agé ririspituwényu chicha te mèawacha agé hen anchi mannanayun way ataguwan . Yahan ekamanyu ta achi mahaliwa hen luwaruyu an Apudyus .
54002012	Recommendation	Achì eparufus hen fufae way manudtuchu ya manoray hen larae te masapor gumiginnangcha
46001009	Faith	Ya mafalin agé manchinlantaaw hen aminay imfagan Apudyus gapon kenatalekna , te hiya agé hen namele an chitaaw way mètempoyug an anàna way Jesu Cristu way Ap-apotaaw .
48005013	Recommendation	Sosnod , penelen Apudyus chitaaw ta achi masapor sorotontaaw hen anchi orchin te inlufus chitaaw an nadchi . Ngém achi mafalin elasonyuchi ah kawayaanyu way mangamma ah heno way laylaychén hen achar , ta hen masapor ekamantaaw , antaaw ammag totollongan hen ifa gapon chataaw man-ahelennaychan .
59002012	Recommendation	Ngém no tongparéntaaw hen laychén Apudyus , yachi hen milisiyantaaw hen kena-alepantaaw hen fasor , yag yachi agé hen anchi orchin way iyuwis Apudyus an chitaaw ah pegwana . Wat hiyachi , antaaw ammag a-annachan hen chataaw ekamkaman ya chataaw ar-aryén .
46012005	Faith	Ya tàén agé nankarakarase hen ekamantaaw way mansérfi an Apudyus , an ihà-an chillu hen chataaw mansérfiyan amin way hiyah Apo Jesu Cristu .
45009005	Description	Ya chicha agé hen ganà hen anchichay napateg paat way tatagun Apudyus ad namenghan . Yag hen anchichay Judio paat agé hen niyana-an Jesu Cristu hen ummaliyana hen antoy lota way hiya hen ap-apon chi egad ya hiya agéh Apudyus way machachayaw ah ing-inggana . Amen .
47001006	Description	Yag chàni , no cha-ani maligatan , annig cha etàén , te hen halenonotnaat hen katoronganyu ya ah kahara-anyu . Ya cha agé epas-épas-ém Apudyus hen hamhamàni way hen halenonot nadchi agéat hen katapyatapyan hen anohyu way manganoh hen uray heno way ligat way kaman hen chani manganohan .
47001021	Faith	Ya ah Apudyus , hiya hen cha mangempaknég hen afurottaaw amin an Jesu Cristu . Yag piniyarna agé chitaaw way mangamma hen epa-ammana .
44010015	Recommendation	Yachi yag kasen agé nan-ale hen anchi chan ale ad uchu way mangaliyén , “ Pedro , achim ekatén panyaw ya aggarémha hen uray heno way missa way looh ekat Apudyusén ammay . ”
66018009	Sin	Yachi yag amin hen anchichay chan toray hen antoy lota way nìchagchagas ya nèlamram-ay hen hiyachiy fabréy way niyalig ah pota , ancha amin ammag kelaan ya ifilan hen hiyachiy fabréy hen mangil-ancha hen asok hen maghéfana .
43014023	Faith	“ Oo , ” way ekat Jesus , “ te hen anchichay tatagu way manlayad an haén , kapeletan way afurotoncha hen ifagà , wat laylaychén Ama chicha , yag chàni an Ama , an-anig mì-i-iggaw an chicha .
62004010	Grace	Yag hen kafud-asan hen anchi tot-owa ya nènong way layad , wat faén agé hen ekamantaaw way manlayad an Apudyus te hen enkaman Apudyus way nanlayad an chitaaw hen nangempaliyana hen anchi anàna hen antoy lota way matéy ta wachay mapakawanan hen fasortaaw .
62001007	Faith	Ngém no mahehellawan hen hamhamàtaaw hen anchi siguchay helaw , wat mantetempoyugtaaw amin ya cha macharocharosan agé hen aminay fasortaaw gapon natéyan hen anàna way Jesu Cristu way nifùfù hen charana ah macharosan hen fasortaaw .
48004007	Grace	Wat ad uwan , faéntaaw alepan te a-anà paat chitaaw an Apudyus . Yag gapo agé ta anàna chitaaw , mèawataaw agé hen aminay idchatna hen a-anàna .
58001008	Faith	Waman agé hen anchi anàna , ekat Apudyus an hiyéén , “ Heay Apudyus , ammag maid péppég hen mantorayam ah ing-inggana , ya ammag memènong ya malilimpiyu hen ekamanno way mantoray .
43010033	Sin	Yag sommongfat hen anchichay anap-apo way mangaliyén , “ Faén hen ammay way enammaam hen mamuntoanni an hea , te hen mamuntoanni an hea , hen cham mamréhan hen kena-apudyus Apudyus way an-a met lawa ammag tagu yag chamat agé mamfalinén hen acharno ah Apudyus . ”
66014011	Description	Yag hen anchi apoy agé way cha mamaligat an chicha , ammag maid madmachépana te ammag gumigilab ah ing-inggana way maid tomagayan hen asokna . Wat ammag maid poros metortorngangan hen chacha mapaligatan , te ammag enag-agaw ya lenafi wat anchag maliliggatan , te chicha hen anchichay nanayaw hen anchi aggaégyat way animar ya hen anchi enan-animar way manmanma-an an hiya , yag ancha agég namarkaan ah ngachan hen anchi animar .
47004001	Faith	Ammag gapo yanggay hen ség-ang Apudyus yag piniyarna chàni way mangintudtuchu mepanggép hen anchi anat na-ammuwan way planona . Wat yachi hen annig mangempapatiyan agé way achini paat engayngay-an .
58013006	Faith	Wat hiyachi , sésém-ém koma hen hamhamàtaaw way mamanmà way mangaliyén , “ Ah Apudyus hen anchi manotorong an haén , wat achiyà émég-égyat ah uray heno way mepasamak . ”
45014003	Recommendation	Wat chàyu way cha mangissa hen uray heno , achiyu cha pelohon hen anchi chan laweng hen tapen hen missa . Yag umat agé chàyu way chan laweng hen tapen hen missa , achiyu agé ammag uwisén hen anchichay cha mangissa hen uray heno , te enakseptar Apudyus chàyu amin .
45015005	Grace	Wat hen chawat-o an Apudyus way cha karpowan hen anoh ya sém-éman hen hamhamà , hiyaat koma non anna an idchat an chàyu hen mantetempoyuganyu paat ta torachényu hen enkaman Apotaaway Jesu Cristu .
58007027	Description	Yag ah Jesu Cristu agé , faén kaman hen anchichay tapenay pachi te hiya , achi masapor way ammag enag-agawén wachan ichatonna ah kalengfan hen fasorna way kaman hen anchichay tapen hen papachi . Te chicha , enag-agaw way masapor wachay ichatoncha ah kalengfan hen fasorcha unna yag anchaat ichaton hen michaton ah kalengfan hen fasor hen anchichay tapen hen ahentagucha . Waman ah Jesus , an namenghan hen nanginchatonana hen inchatonna an Apudyus way yachi hen acharna , yag narégnachi ah ing-inggana ah fayad hen egachay fasor hen aminay tatagu .
62003017	Sin	Wat mag-ay ta wachay tagu ah wachay mafalinna yag innilana hen ifana way cha makorangan yag annag achi chillu ség-angan , achi mafalin way ekatnéén wachan layadna an Apudyus .
47005008	Faith	Wat uray heno way mepasamak , antaaw ammag sésêmén chillu , te achitaaw émég-égyat way matéy . Te pawadwad-éntaaw chillu hen mì-iggawantaaw an Apo Jesus no hen ini-inggawan hen antoy lota .
60002011	Recommendation	Sosnod , chitaaw hen ammag kaman fisita way antaaw chan chagchag-oh hen antoy lota te ad uchu hen ustoy fumabréyantaaw . Wat hiyachi , masapor antaaw paat ammag achi am-ammaan hen anchichay laweng way laylaychén hen achar te chichachi hen manachael hen afurottaaw .
60002017	Recommendation	Masapor rispituwéntaaw hen aminay tatagu , ya laylaychéntaaw paat hen aminay ifataaw way cha omafurot . Ya masapor iyafiintaaw paat ah Apudyus ya émégyattaaw way mangamma hen achina laychén ya rispituwéntaaw agé hen anchi chan toray .
44007025	Description	Te hen ekat Moses ah hamhamàna , na-awatan chillu hen anchichay ifana way hiya hen chinutokan Apudyus way mangenharà an chicha amin . Ngém anchag iggay peet ma-awatan .
50003002	Violence	Masapor ar-arwachanyu paat hen anchichay ammag térénay tatagu way cha mangempapelet way egad ano mamarkaan paat hen achar ya antaawat ano metape an Apudyus . Te chichachiy lawengay tatagu , ancha yanggay an laychén way fuma-ag .
56001016	Sin	Chicha anchag ekatén ommafurotcha an Apudyus , ngém hen chacha ammaan , yachi hen manot-owaan way maid tot-owa afurotcha , te anchag laweng ya natangset way maid paat innilacha way mangamma hen usto .
45010002	Faith	Manowat te tàchégà way pararo way térén tot-owa hen chacha ekamkaman way manayaw an Apudyus , ngém ammag nenèfat hen anchi chachan chinlan .
47001004	Grace	Te chana ayuayuwan chitaaw hen aminay chataaw maligatan . Wat yachi agé hen ekamantaaw way manorong hen anchichay ifataaw way cha maligatan ah heno way ligat . Te hen anchi chana ekaman way manorong an chitaaw , wat yachi koma agé hen ekamantaaw way manorong hen anchichay ifataaw .
55002015	Recommendation	Yag hea , epapatem paat way mangamma hen anchi mangemparaylayad an Apudyus . Ya ilam ta maid om-omfat hen cham ekamkaman way mangintudtuchu hen anchi alena way katot-owaan , te hiyachi ya anat maid kafiinam .
53002004	Description	Ya hiya , annag kontaréén ah Apudyus ya uray heno way chan chinlan hen tatagu ah ekatchéén wachay kafaelana ya aminay chacha chad-ayawén , ya annag pangatowén agé hen acharna ah nangatngato no hen amin an cha nadchi way na-ale . Yachi yag ammag i tumùchu agé hen anchi Templon Apudyus way i manginwarawag way hiya paat ano hen tot-oway Apudyus .
49006004	Recommendation	Chàyu way chinàcha-ar , achiyu ammag cha pa-aningarngarén hen a-anàyu hen manugunanyu an chicha , ta anyu an amhiwén chicha ya disiplinéén chicha . Ngém hen ekamanyu , kaman hen cha ekaman Apo Jesus an chitaaw .
45008037	Grace	Ngém tàén no mepasamak amin chachi an chitaaw , manga-afàtaaw chillu gapon Jesu Cristu way manlarayyad an chitaaw .
44026014	Violence	yag an-anig nàchég amin yag an-owat changrén hen chan ale way Henebreo hen inyalena way ekatna an haénén , ‘ Heay Saulo , pakay pap-aligatém haén te anno angkay cha pàpàgangén hen acharno hen cham mamachasan way mangufat an haén te a-abfaê chillu hea . ’
66002009	Sin	Innilà amin hen chayu mapàpàgangan ya hen kenapubliyu . Ngém ah katot-owana , an-ayu angkay ammag fafanaknang ad uchu gapon afurotyu an haén . Yag innilà agé hen cha ekamkaman hen annachay cha mangsomangsot an chàyu way cha mangaliyén tatagun Apudyus chicha gapon kenaJudiocha , ngém faénat agé te chicha hen tatagun Chumunyu .
46013006	Faith	Ya hiya agé , ammag laweng hen manmanmàna no ilana hen chan amma ah laweng , ngém an lomaylayad no ilana hen cha mangamma ah ammay ya usto .
59001021	Recommendation	Wat antaaw ammag ehàfa hen aminay laweng way wacha ah hamhamàtaaw ya amin hen anchi laweng way empaenghataaw , ya tumungyutaaw an Apudyus yag enafurottaaw hen anchi alena way cha mitudtuchu an chitaaw , te no mimurachi ah hamhamàtaaw , yachi hen kahara-antaaw .
46003006	Grace	Hen kepaniyanaat kaman haén hen nanginmura hen anchi fukar ya ah Apolos hen anchi cha manifug , ngém ah Apudyus chillu hen cha mangempatufu . Te haén hen pés-éy nangintudtuchu hen alen Apudyus an chàyu yag anat i chagapchapén Apolos , ngém ah Apudyus chillu hen nangempa-anchar ah omafurotanyu .
66014008	Sin	Yachi yag wacha agé hen ihay miyagway anghel way cha umunud way mangaliyén , “ Ammag nachachael way térén hen anchi nanchinamag way fabréy ad Babilonia ah kachusaana way hen anchichay tataguna , kaman paat anchag empainum hen anchi paketay fayahcha hen egachay katagutagu hen antoy lota , te anchag enawis chicha amin way mèamma hen amin anchichay ammag laweng way chacha enammaan . ”
43015014	Recommendation	Ya chàyu hen tot-oway ifà no afurotonyu hen chà iyurchin an chàyu .
62005021	Recommendation	A-anào , ar-arwachanyu ta achiyu ammag cha apudyusun hen safali . Haén ah Juan .
55003006	Sin	Ya hen tapecha agé , ah kenasilibcha , anchag hégpén hen fafaréy hen tatagu , yag no omeng-enghachéén lenokopchaat hen anchichay finufae way naraka ah ma-awis way looh kenorkor hen fasor hen hamhamàcha ya maid agé achicha finàrang ah laylaychén hen achar .
49004015	Faith	Te hen ekamantaaw , antaaw ammag aryén yanggay hen katot-owaan hen anchichay tatagu way ammag maid koma kétkétém ah miyahrang , yag achitaaw agé iyaningarngar way mangimfaga ta antaawat an epàila hen layadtaaw . Te masapor komamantaaw an Jesu Cristu hen aminay ekamantaaw te hiya hen urutaaw .
49004003	Faith	Ya epapatetaaw paat agé way mangamma hen laychén hen Espiritun Apudyus ta achitaaw chachaelén hen anchi tempoyugtaaw way narpo chillun hiya .
44009005	Description	“ Henoa Apo , ” way ekat Saulo . Yag sommongfat hen anchi chan ale way mangaliyén , “ Haén ah Jesus way cham pap-aligatén hen cham mamaligatan hen anchichay cha omafurot an haén .
60003015	Recommendation	ta antaaw yanggay ammag é-égnanan hen nangen-ap-apowantaaw an Jesu Cristu ya ta iyafiintaaw hiya . Ya antaaw agég mansasaggana way manongfat hen heno way mananhan mepanggép hen afurottaaw .
44007033	Recommendation	Yag anat kasen man-ale ah Apudyus way mangaliyén , ‘ Ka-aném hen annay sapatosno te na-apudyusan angkay hen antoy lota way tommatàchégam te antoyanà . ’
62002024	Faith	Wat hen tugun-o an chàyu , epapateyu paat way mamangchén hen anchi nitudtuchu an chàyu mepanggép an Apudyus nanepod hen ommafurotanyu . Te no é-égnananyu chachi , metetepon hen hamhamàyu an Amataaw way Apudyus ya hen anàna way Jesu Cristu .
43008051	Faith	Tot-owa hen antoy ifagà an chàyu way heno way mangafurot hen antoy chà itudtuchu , ammag achi matmatéy ah ing-inggana . ”
66020011	Description	Angkay hiyachi agé yag innilà hen anchi chakar ya pokkawan way tùchun chi Are way wacha agé hen tummutùchu . Yag gapon kenawà-achana , ammag naumah amin hen antoy lota yad uchu ah maid kasen mail-il-ancha .
46006013	Recommendation	Yag magat wacha agéy mangaliyén , “ Hen ma-an , enammaan Apudyus ah mapnekan hen poto , ya hen poto , na-ammaan agé ah mangiggaan hen ma-an . ” Oo a , ngém tàén yachin ekat hen anchi à-ale , umchah chillu hen maméppégan Apudyus an cha nadchi amin . Yag achi chillu éméychi ah miyaligan hen achar way an ano na-ammaan hen hòyong ah kapnekan hen laylaychén hen achar . Te hen antoy achar , na-ammaan ah mansérfi paat an Apo Jesu Cristu way hiya , hahallimunana agé hen antoy achar .
45006011	Faith	Wat chitaaw agé , masapor antaaw ammag iyalig hen achartaaw ah kaman nanattéy mepanggép hen kafaelan hen fasor way mantoray an chitaaw . Ngém natattagutaaw chillu an Apudyus gapo hen nelarammongantaaw an Apotaaw way Jesu Cristu .
47002014	Faith	Wat hiyachi , anà ammag manyaman an Apudyus te gapon nelarammongantaaw an Cristu wat tenorongan chitaaw way mangafà hen kafusorna . Yag inyusarna agé chàni way manginwarawag hen anchi chamag mepanggép an Cristu hen aminay chani ayan way hen yachiy chamag , kaman paat fangfangrun Apudyus way cha honghongon hen katagutagu .
62001005	Grace	Hen chengngarni an Jesu Cristu way anà Apudyus , wat yachi hen epaka-ammuni an chàyu agé way hen imfagana , ekatnéén , “ Homehelaw ah Apudyus ya ammag maid poros helang an hiya te maid paat akettoy ah karawengna . ”
43006037	Grace	Ngém amin hen anchichay tatagu way penelen Ama way omafurot an haén , wat omafurotcha tot-owa . Ya aminay omafurot an haén , akseptarê chicha amin .
58013001	Recommendation	Masapor antaaw yanggay ammag etotoroy way mangempàila hen layadtaaw hen ifataaw way kaman hen maporportoy way masosonod .
58007025	Grace	Wat yachi hen kafaelana ad uwan ya ah ing-inggana way mangenharà hen uray heno way manhagong an Apudyus gapon hiya , te ah Jesus , ammag mawawà-acha ah ing-inggana hen sangwanan Apudyus way manatàchég an chicha .
43019015	Violence	Yag anchaat ammag heo-ongaw way mangaliyén , “ Ekorosyuwat hiya ta matéy . ” Yag anat ekat Pilatowén , “ Ay ammoh pédtê lawa hen Areyu . ” Yag ekat hen anchichay anap-apon hen papachiyén , “ Maid ay kasen Areni no faén yanggay ah Cesar ad Roma . ”
45011005	Grace	Yachi hen nekaman ad namenghan , yag kaman agéhchi ad uwan , te uray no achicha omafurot hen kachùran an chàni way Judio , wachacha chillu hen hennihnih-a way ommafurot way penepelen Apudyus gapon ség-angna .
66017002	Sin	Hen hiyachiy fufae , kaman annag inyisséy hen aminay toray hen antoy lota , te nìfasorcha amin an hiya . Ya hen egachay katagutagu hen antoy lota agé , anchag kaman amin nafutang hen nanginumancha hen anchi fayahna way chana empainum . ”
45012010	Recommendation	Yag masapor agéy man-ahelennayadtaaw way kaman hen manlaychan hen portoy way sonod . Yag antaaw agég ririspituwén paat hen ifa .
45008014	Faith	Te aminay tagu way hen Espiritun Apudyus hen chan toray an chichaat , chicha hen tot-oway a-anà Apudyus .
66012003	Description	Yachi yag wacha agé hen kasen nepàila ad uchu way ihay omenpahaang way sinyar way hen hiyachi , ammag chakaray térén way amoraga way chittakan hen acharna ya pitu hen uruna ya hemporo agé hen hàgudna . Ya ihaihan anchichay urunéén nahòrongan ah koronan chi are .
45008017	Faith	Yag gapo ta a-anà Apudyus chitaawat sigurachu way mèawataaw agé hen anchichay kaman tawid way idchatna hen anchichay tataguna . Ya mèawataaw agé hen aminay inidchatna an Jesu Cristu . Te no melak-amtaaw hen ligat Jesu Cristu wat sigurachu way melak-amtaaw agé hen kachayawana .
54005017	Recommendation	Ya mepanggép agé hen anchichay cha mangemponponò way nènong hen chacha ekaman , masapor mataptapyan hen labfucha , ya kaskasen hen anchichay cha mangempapate way mangintudtuchu hen alen Apudyus .
46008007	Sin	Ngém wachacha chillu hen tapen hen ifataaw way achicha chillu ma-awatan hen katot-owan nadchi te chicha , anchag empae-engha hen anchichay enap-apudyus wat ammag nimumura ah hamhamàcha way tot-oway kachayawan hen anchi chacha minchatonan . Yag ah hamhamàcha , no issacha hen anchi nabniyanat chacha agé yanggay chayawén hen anchi enap-apudyus . Wat gapon anchi nimumura ah hamhamàcha , fasorcha an Apudyus no issachachi .
43015002	Grace	Ya hen anchichay tatagu way cha omafurot an haén , chicha hen kaman pengen hen anchi mura . Yag mag-ay ta wachay pengena ah achi mamunga , porhan angkay Ama . Waman hen anchichay cha mamunga way pengena , charocharosana ta anchag mamullifug ah funga .
60005003	Recommendation	Ya achitaaw agég pangatowén hen achartaaw way an chan manchamanchar hen anchichay karnero , ta antaawat an ammaan hen achartaaw ah ustoy torachéncha .
52004013	Recommendation	Sosnod , laychénni way mangempaka-ammu an chàyu mepanggép hen anchichay natéy way ifataaw way omma-abfurot ta achiayun totokar way kaman hen anchichay tapena way maid namnamacha an Apudyus .
58011029	Description	Yag gapo agé hen afurot hen anchichay ganà Israelat ginchangcha hen anchi fayfay way nangadnan ah “ Chittakan ” way ammag nan-agwa hen anchi chanum yag chinarancha hen anchi gawana way ammag at-attér-ag . Waman hen anchichay cha manégchég an chicha way iyEgipto , anchag naofor amin te ammag kasen nan-umot hen anchi chanum hen chacha gumchangan .
44007020	Description	Yag hen hiyachiy tempo hen niyana-an Moses way ammag am-ammay way onga . Wat henalihalimunan hen chinàcha-arna hiya ah faréycha hen unig hen toroy furan ,
58005002	Grace	Yag mafalin agé anohana amin hen cha mèfatan hen ahentaguna ya hen anchi achicha ma-awatan , te uray agé hiyaat gapoh kenatataguna , an agég nakapsot ya cha agé meh-aw .
45013012	Recommendation	Te tég-angay tot-owa marpas hen antoy kaman lafi way ammag hommehellangan hen hamhamà hen tatagu gapon fasor . Ya tég-angay hen pomawayana way umchahan hen mamfangchan Jesu Cristu . Wat antaaw ammag epég-anan hen aminay laweng way nigagangay hen lafi ta antaawat an iyarmas hen anchi ammay way mausar hen paway .
49006009	Recommendation	Ya chàyu agé way nangen-alepan , masapor e-ènongyu agé hen ekamanyu . Achiyu cha ég-égyatén hen anchichay alepanyu . Te innilayu chillu way chitaaw amin way uray alepan ono ap-apo , an ihà-an hen Apotaaw ad uchu . Ya hiya , achina angkay epohowan hen tatagu , uray heno hen kasasa-adna .
45012015	Recommendation	Ya antaaw agég mèlaylayad hen anchichay laylayad , ya mètokar agé hen anchichay chan totokar .
45002005	Sin	Ngém an-ag térén way achin fafawi . Wat anno angkay an cha héphépén hen kachusaam an Apudyus ah pegwana hen umchahan hen anchi nenènong paat way manguwisana hen aminay tatagu hen antoy lota .
44014019	Violence	Angkay hiyachi yag inumchahcha agé ad Listra hen tapen anchichay Judio way narpod Iconio ya ad Antiokia way sakopon hen Pisidia , yag ancha agég sinubsufan hen chuar way tatagu ad Listra . Yag anchaat funfunto-on ah Pablo yag lenakrakcha hiya way nemparhin hen anchi fabréy , te hen ekatchaat natéy .
43013021	Description	Angkay hiyachi way enalen Jesus amin chachi , ammag lommaweng way térén hen hamhamàna yag annaat elawag way mangaliyén , “ Tot-owa hen antoy ifagà way wachan iha an chàyu way mangentochar an haén ah matéyà . ”
48003022	Faith	Ngém achi ummat hen anchi orchin ah managu hen tatagu an hiya te imfafaggan hen anchi nesosorat hen alena way maid tatagu ah iggay fummasor , te aminay tatagu , wat fummasorcha amin . Wat hiyachi hen masapor omafurotcha an Jesu Cristu ta anat mafalin idchat Apudyus an chicha hen anchi empopostana ah kahara-ancha .
66011007	Violence	Ngém angkay no marpas hen mangempagngarancha hen epagngarcha , yachi hen fùnagan hen anchi ammag aggaégyat way kaman atap way animar way marpo hen anchi fitu way maid péppég chi ka-adcharémna . Yag annag i gufatén way mangafà ya mamchit an chicha .
58003014	Faith	Te sigurachu way mètatappetaaw amin an Jesu Cristu no antaawat an epapate way mangentoroy hen anchi ustoy afurottaaw inggana hen anongoh hen ag-agaw .
45008010	Faith	Ngém no wacha tot-owah Cristu an chitaaw , uray no matéy hen antoy achartaaw gapon fasor , matagutaaw chillu gapon Espiritun Apudyus te imfilang Apudyus chitaaw ah maid fasfasorna an hiya .
44007052	Sin	Ay ammoh wachay ihà-anay profeta ad namenghan ah iggay pap-aligatén hen a-anap-otaaw . Maid met te ancha ammag pinchit amin hen anchichay hennag Apudyus way i mangimfaga mepanggép hen umaliyan hen anchi anàna way maid fasfasorna . Yag angkay ummale hen yachiy anàna , chàyuwat agé hen nangentochar ya nangempapchit an hiya .
48005021	Sin	te akés yanggay hen wacha , ya umat agé hen mamfutangan ya hen manlokkowan hen tapena , ya anat agé hen tapenay lawengay a-amma . Imfafaggà an chàyu ngém kasen-o chillu ifaga way heno way cha mangamma an cha nadchi , achi angkay metape hen mantorayan Apudyus .
43012036	Faith	Ad uwan antoyanà way helaw , wat afurotonà koma ta mahehellawan-ayu way tatagu . ” Naligat hen omafurotan an Jesus Angkay narpas way enalen Jesuschi yag anat lomayaw way i nantaro way iggay nampàila hen anchichay tatagu .
58003002	Faith	Yag ah Jesus agéat natatallek paat te ena-abfurotna ah Apudyus way namiyar an hiya way kaman agé hen kenatalek Moses way nangamma hen aminay nipiyar an hiya . Ya ah Moses , napiyar way mansérfi hen anchichay anap-otaaw ad namenghan way na-awagan ah ahimfafaryan Apudyus .
56003006	Grace	Yag gapo hen anchi enammaan Jesu Cristu way nangenharà an chitaawat pararo agé hen layad Apudyus way nangidchat hen Espirituna an chitaaw
44004036	Description	Wacha hen ihay tagu way a h Jose hen ngachanna way niyanà ad Chipre way hiya hen ihay ganà Levi , yag ngenadnan hen anchichay aposel hiya ah Bernabe way hen laychénay aryén , “ omenpas-ém . ”
48006009	Recommendation	Wat antaaw komag achi mappég way cha mangamma-amma hen ammay te no achitaaw iyanggayan , umchah hen tempona way mangchahantaaw chillu hen gunggunan hen amin anchi enammaantaaw way ammay .
48002019	Faith	Yag mepanggép agé hen anchi orchin , na-awa-awatà way heno way manlabseng an nadchiyat mepapchit . Wat yachi hen nanginyanggayà te maid poros manchinlà ah katorongà mepanggép hen anchi orchinanchi . Yag ah Jesu Cristu chillu paat hen chà manchinlan way manorong an haén way mangamma hen laychén Apudyus .
66011001	Recommendation	Angkay hiyachi yag na-adchanà ah kamang way kaman hor-od , yag imfagan hen anchi nangidchat an haén way mangaliyén , “ In-a ta im kamangén hen anchi Templo way faréy Apudyus ya hen anchi chacha mangmanghéfan hen cha michaton an hiya . Yag filangém agé hen anchichay tataguhchi way cha manayaw an hiya .
66014004	Description	Ya chichachi agé way hinggasot ya opatporo ya opatay lifu way tatagu , pahigcha omma-abfurot way nangar-arwad hen afurotcha ya maid agé enam-ammaancha ah lenoroko hen fufae . Yag memetnodcha agé paat hen anchi Karnero hen uray heno way ayana , te chicha agé hen anchichay nafafayyachan hen fasorna way kaman ten-én Apudyus chicha hen amin anchichay tapenay tatagu ah pés-éy paat michaton an hiya ya hen anchi Karnero .
66009007	Description	Hen itchuran hen anchichay chuchun , wat anchag kaman kafayu way nesasaggana way i mìgufat . Ya kaman paat nahohòrongancha agé ah faletò way koronan chi are . Ya hen féharcha , kaman agé féhar chi tatagu .
60002016	Recommendation	Yag chitaaw , gapo ta emparufus Apudyus chitaaw hen kena-alepantaaw hen fasor wat maid nangen-alepan an chitaaw . Ngém achitaaw agég manlasonchi ah mangammaantaaw hen heno way laylaychén hen achar , tàén laweng , ta antaaw chillug iyalig hen achartaaw ah alepan Apudyus ah mangammaantaaw hen laychéna .
54004010	Faith	Wat hiyachi , antaaw ammag epapate way mangamma hen laychén Apudyus , tàén chataaw maligatan , te chataaw manchinlan ah Apudyus way natattagu ah ing-inggana way hiya hen nangenharà hen aminay tatagu , kaskasen hen anchichay ommafurot an hiya .
58010029	Sin	Wat ay achi kaskasen hen chusan hen anchi tagu way annag an elayosan hen anchi anà paat Apudyus ya annag an man-ay-ayaman hen charana way yachi met hen tommot-owaan hen anchi faru way torag Apudyus ah fayad hen fasor hen katagutagu . Yag anna agég an cha insortuwén hen anchi Espiritun Apudyus way cha mangempaka-awat mepanggép hen ség-ang Apudyus an chitaaw . Wat kaskasen hen chusan nadchi ,
43020021	Grace	Yachi yag anat kasen ifagan Jesus an chàni way mangaliyén , “ Omammay paat hen hamhamàyu , yag hénagê chàyu way i mantudtuchu way kaman hen enkaman Ama way nannag an haén . ”
65001016	Sin	Hen cha nahhay tatagu agé , maid achicha chumsekén ya chacha agé ihlig ah tapena . Ya ancha agég cha torachén hen heno way laychén hen acharcha paat . Anchag chan paspasekat , ya chachaat agé ay-ayuwén hen tapena ah mangar-ancha hen heno way laychéncha .
66006015	Description	Hiyachi yag anchag ommawid hen egachay katagutagu hen antoy lota way incha amin nantaro hen kaliyaliyang , ya incha nesokep hen kafatofato hen kafilifilig . Yag uray agé hen amin anchichay toray hen karotarota ya hen egachay o-okom ya hen anchichay anap-apon hen kasorchasorchachu ya hen anchichay fafaknang , incha amin nantaro ya kaman agé hen anchichay anorhe ya umat agé hen amin anchichay tapena way nasa-achan ya maid sa-adna .
66021008	Sin	Ngém ammag safali hen mepatawid hen anchichay tapena way ammag nangemparufus an Chumunyu way mangafà an chicha , kaman hen anchichay nangégyat way manàchég an haén ya hen anchichay annag nanchùgan haén ya umat agé hen anchichay cha mangamma hen ammag afifiin ya hen anchichay pattéyan ya hen anchichay cha manòyong hen faén ahawacha . Ya kaman agé hen anchichay chan funi ya chan changar ya chan saromangka ya uray hen heno way cha manayaw hen faén tot-oway apudyus , ya umat agé hen anchichay ammag nangéttém . Te amin cha nadchiyat an-og etap-ar hen anchi ammag kaman fayfay way hen chanumnaat ammag apoy ya asufre way gumigilab way yachin ekatchéén pegwan chi atéyan . ”
44022016	Recommendation	Enalen Ananiaschi an haén yag annaat ekatén , ‘ Wat nokay paat hen kasenta hadchén . Fumangon-aat ta mampafunyag-a yag nanchawat-a an Apo Jesus ta macharosan amin hen fasorno . ’ ”
66009008	Description	Ya hen fuùcha agé , kaman fuù chi fufae . Yag hen fub-acha , kaman fub-an chi layun .
55002024	Recommendation	Te hen anchi tagu way chan sérfi an Apudyus , achi koma mafalin way mè-esngel te masapor ammay hen ekamanna hen aminay tatagu , ya masapor agé innilana way mantudtuchu ya masapor agé na-anoh .
51002005	Faith	Te tàén maichà an chàyu , kaman paat wà-achaà chillu te ammag achi maka-an hen hamhamào an chàyu . Yag laylayachà agé te chengngar-o hen nantetempoyuganyu way mamangchén hen afurotyu an Jesu Cristu way napegsa chillu .
60003012	Sin	Te ah Apudyus , halimunana hen anchichay cha mangamma hen ammay ya papannaagéna agé hen luwarucha . Ngém annag kontaréén hen anchichay cha mangamma hen laweng . ”
53002013	Faith	Ngém chàyu way sosnodni way laylaychén Apudyus , an-ani tot-owa ammag chan yamayaman an Apudyus gapon chàyu . Te nanepod hen lugrugin hen egad , chinuchuttokan Apudyus chàyu ah mahara-an gapon nanarosan hen Espiritun Apudyus an chàyu hen ommafurotanyu hen katot-owaan .
66022011	Recommendation	Yag hen hiyachiy tempo , amin hen anchichay cha mangamma ah lawengat ammag hen laweng chillu hen chacha amma-ammaan . Yag kaman agé hen anchichay cha mangamma hen aggarémha , wat ammag agga-aggarémha chillu agé hen chacha amma-ammaan . Waman hen anchichay cha mangamma hen ammay , wat ammag amma-ammay agé hen chacha amma-ammaan , ya kaman agé hen anchichay cha mangamma hen laychén Apudyus , te yachi agé hen etotoroycha way mangamma . ”
44002038	Faith	Yag anat ekat Pedrowén , “ Wéhchin chàyuwén masapor manchùgana hen anchi lawengay a-ammana ya anat mampafunyag ah mangafunana way ah Jesu Cristu hen omapowana , wat pakawanén Apudyus hen fasoryu yag idchatna hen Espirituna agé an chàyu ,
52005015	Recommendation	Ya ilanyu agé ta achiyu cha ifab-arés hen laweng way cha ma-ammaan an chàyu ta anyuwat yanggay an agawaan way mangamma hen ammay hen anchichay ifayu ya umat agé hen aminay tatagu .
45001027	Sin	Yag umat agé hen tapen anchichay lenarae , te ammag faénat agé hen fufae hen ahaw-éncha te hen pachongchaat agé way larae hen laylaychéncha . Wat ammag aggarémha ya afifiin way térén hen chachan hòhòyongan . Wat awahcha hen kachusaancha gapon anchi sabsafali way chacha ammaan .
50002018	Recommendation	Ya chàyu , cha-ayu agé koma mèlaylayad an haén , tàén no matéyà .
44003019	Recommendation	Wat ad uwan , masapor mamfafawiayu ya manhagong-ayu an Apudyus ta pakawanena hen fasoryu . Yag no yachi agé ,
66021025	Description	Ya hen anchichay hahawangna , wat anchag mafufùatan ah ka-ag-a-ag-agaw way achicha maum-umfan ah ing-inggana , te maid chillu lomafiyana ahchi .
43006054	Faith	Waman hen anchi tagu way mangan hen achar-o ya manginum hen charà , yachi hen mètagu an Apudyus ah ing-inggana ya man-uchiyê agé hiya hen anchi anongoh chi ag-agaw .
43019011	Sin	Yachi yag sommongfat ah Jesus way mangaliyén , “ Hen karébféngam yanggay an haénat , hen patinggan yanggay hen inidchat Apudyus an hea . Wat hen anchichay nangemporang an haén an hea , chakchakkar hen fasorcha no hea . ”
59002017	Faith	Ya kaman agéhchi hen afurot , te no antaaw yanggay ammag cha aryén way maid chataaw ifunga ah a-amma , wat ammag maid sérfina .
45008003	Sin	Wat hiyachi , faén tot-owa hen nanorotan hen anchi orchin hen nangamma hen kahara-an te gapon kenakapsottaaw way tatagu , wat maid chillu makasorot an nadchi . Ngém ah Apudyus , hiya hen nangamma hen kahara-antaaw way hen nekaman , empalena hen anchi anàna paat way namfalin ah kapachongtaaw way tagu way menangfasor . Ngém hen karasena yanggay , te maid poros fasfasorna . Yag ammag hiya hen chinusan Apudyus ah fayad hen fasortaaw way tatagu ta achi koma mantoray hen fasor an chitaaw ad uwan .
60003014	Recommendation	Ngém non an umat yag cha chitaaw chillu pap-aligatén , tàén chataaw ammaan hen ammay , antaaw yanggay ammag lomaylayad . Ya achitaaw agé cha émégyat hen ammaan hen tatagu ya achitaaw amin machanchanagan ,
51003021	Recommendation	Yag chàyu agé way chinàcha-ar , achiyu lafusun way mangingar hen a-anàyu ta achi lomaweng hen hamhamàcha way mangamma hen usto .
66018002	Sin	Yag enèngawna way mangaliyén , “ Ammag nachusa ad uwan ya nachachaelay térén hen anchi nanchinamag way fabréy way Babilonia . Wat ammag namfalin ah fumabréyan hen egachay kachumuchumunyu ya ongtan ya an agég homòfotan hen egachay laweng ya aggarémha way kasole .
62002022	Sin	Wat hen anchi nangéttém paatat , hiya hen anchi mangaliyén faén ah Jesus hen anchi Cristu way empopostan Apudyus way umale . Te hen mangalehchi , wat hiya hen anchi senang Cicristu way kafusor Jesu Cristu te anna angkay ammag cha maichén ah Apudyus ya anat agé hen anàna .
46011027	Sin	Yaha hen laychén hen anchi Manmanma-an way aryén . Wat kapeletan no wachay tagu ah ammag mamafarang way mèan ya mì-inum way achi manginyafiin hen achar Apo Jesu Cristu hen natéyana ya hen nifùfuan hen charana , wat fasornachi an Apudyus .
59002020	Faith	Ammag naong-ong hen anchi tagu way mangalehchi . Wat ta fud-asà way maid paat sérfin hen anchi mangaryanéén afurotona ah Apudyus no achina ammaan hen usto ya ammay .
43018003	Description	Wat enetnod Judas hen anchichay sorchachu ya hen anchichay guwarcha way hennag hen anap-apon hen papachi ya hen Fafariseo . Yag inna inhib-at chicha an cha Jesus way anchag nan-a-armas ya nanhehelaw amin .
53003003	Grace	Ngém tàén yachi , matatallek chillu ah Apo Jesu Cristu wat epapegsana hen afurottaaw amin ya guguwwarchaana agé chitaaw ta achi chitaaw an-één an Chumunyu .
44007021	Description	yag anchaat ighad way i mangentaro . Yag yachi hen nangchahan hen anchi anà Are way fafarasang an hiya , yag innarana , wat annag henalimunan ah nan-anàna .
66008005	Description	Yachi yag anat ponowén hen anchi anghel hen anchi chuyug ah apoy way innarana hen iggaw hen anchi chacha mangmanghéfan hen chaton , yag annaat agég empetlà hen antoy lota . Wat ammag ommechor ya wachan nan-uswar ya ammag cha mangolekoleyapyap ya nanlunig .
66018003	Sin	Te hen hiyachiy fabréy , annag enawis hen aminay tatagu ah katoratoray hen antoy lota way somorot hen anchi kenarawengna , te kaman paat annag empainum hen anchi paketay fayahna hen aminay katagutagu ah kafutangancha amin . Ya hen anchichay chan totoray hen kafabréfabréy agé , kaman paat ancha amin ammag chinagchagas hiya . Ya amin agé hen anchichay chan tetencha hen antoy lota , ancha amin ammag fummaknang gapon pommasagan hen hiyachiy fabréy way niyalig ah fufae . ”
44026021	Violence	Yag gapo ta yaha hen chà ammaan , anà ammag lenapchù hen anchichay ifataaw way Judio ah Templo ta pédténà .
55004004	Sin	Wat anchag inyanggayan way mangngar hen anchi tot-owa ta hen papannaagéncha paatat , hen anchi an lawag naparang way haphapet .
43006064	Faith	Ngém wachacha hen tapena an chàyu way ammag achi chillu omafurot an haén . ” Enalen Jesuschi te nanepod hen anchi laprapona , inni-ilana chillu no heno hen achi omafurot an hiya ya no heno agé hen anchi mangenlao an hiya .
43013026	Description	Yag ekat Jesusén , “ Hen anchi tagu way mangidchatà hen antoy tenapay way esabfang-o wat hiyachi . ” Yachi yag ensabfangna hen anchi tenapay yag inidchatna an Judas way anà Simon Iscariote .
54006020	Recommendation	Timoteo , masapor ayuwanam paat amin hen anchichay impiyar Apudyus an hea . Ya achim cha changrén hen anchichay chan aleale way an lawag maid fanagna hen anchi chachan hahahapetan way ekatchéén yachi anon kenaraeng ngém enomfatchaat peet .
44017005	Violence	Ngém hen anchichay Judio way ammag achi omafurot , anchag cha ma-apés , wat incha enamong hen anchichay lawengay tatagu way furakfor yag gummabforcha hen anchi fabréy wat anchag penelet way hinénggép hen anchi faréy hen ihay tagu way ah Jason hen ngachanna , te hen ekatcha , awniyat wacha cha Pablo an Silas ahchi ta epafùnagcha koma ta egad hen tatagu way mangamma ah ammaancha an chicha .
62005016	Sin	No ilanyu hen fummasoran hen ifayu way hen halenonot hen yachiy fasorat faén hen metap-arana , chawatényu koma an Apudyus ta pakawanéna ya taguwéna hen yachiy fummasor . Ngém wacha hen fasor way hen halenonotna , etap-ar Apudyus hen anchi fummasor , wat achì itugun an chàyu way manginchawat ah mapakawanana .
43013020	Faith	Ya tot-owa hen antoy ifagà an chàyu way heno way tagu way mangimfilang hen anchichay hénagê , chana agé ifilang haén . Yag no ifilangna agé haén , chana agé ifilang hen anchi nannag an haén . ”
58012028	Faith	Wat hiyachi , antaaw yanggay ammag manyayaman an Apudyus te entatappena chitaaw hen anchi mannanayun way mantorayana way yachi hen ammag achi mafalin way miwagwagat . Ya antaaw ammag emamad hen ekamantaaw way manayaw an hiya ah mangemparaylaychantaaw an hiya ya antaaw agég iyafiin ya rispituwén hiya .
44019013	Description	Angkay hiyachi , wachacha agé hen tapen anchichay Judio way chan ga-aga-ay way hen ganchatcha , incha ehapod no wachay nahurugan ah ongtan . Wat ekatcha ano agéén pachaséncha way mangusar hen ngachan Apo Jesus hen mangemparyawancha hen ongtan . Hen anchichay cha nangamman nadchi wat hen anchichay pitu way masosnod way anà Sceva way hiyan ihay nangato way pachin hen Judio . Wat hiyachi , hen enkamancha , imfagacha hen ihay nihuhurug way ongtan way mangaliyén , “ Mancharénni heay ongtan ta lomayaw-aat gapo hen kafaelan Jesus way cha empagngar Pablo . ”
44015040	Grace	Waman ah Pablo , enayagana ah Silas ah man-ifana wat inluwaruwan hen anchichay cha omafurot chicha ya anchaat epaligwat ta egad ah Apudyus way mangi-ila an chicha ah heno way ayancha .
63001008	Recommendation	Wat ar-arwachanyu ta payan hen kommakamméchanyu hen afurot ya ta aranyu amiamin hen gunggunayu way ensasagganan Apudyus para an chàyu ad uchu .
66011006	Violence	Yag wacha agé hen kafaelancha way ammag maméppég hen uchan ta achi umud-uchan ah unig hen mangempagngarancha hen alen Apudyus . Ya kaman agé hen aminay chanum , te kafaelancha agé way mamalin hen chanum ah chara . Ya wacha agé hen kafaelancha way ammag mamaligat hen tatagu ah uray heno way ligat way egad ah laychéncha .
44008021	Sin	Ammag maid fiyangno hen antoy nipiyar an chàni te innilan Apudyus hen annay nat-én way hamhamàno .
43017010	Faith	Te aminay tatagu way ommafurot an haén wat tatagum chicha amin , ya tatagù chicha agé . Ya chaà agé mepachayaw gapon chicha .
45003012	Sin	Yag nanchùgancha amin ah Apudyus , wat anchag enomfat amin . Yag ammag maid poros iha ah mangamma hen usto .
50002003	Recommendation	Yag uray heno way ammaanyu , faén koma ah mepangatowan hen acharyu ono ah mampahih-iyaanyu . Ta hen ekamanyu koma , wéchiyén epafafana hen acharna ta ihaihéén ifilangna hen ifana ah nangatngato no hiya .
66001013	Description	Yag wacha hen ihay nanggagaw-éncha way kaman tatagu way cha magayagay hen lumfongna ya nasesentoronan hen paragpagna ah faletò .
66022003	Faith	Ya an agé ammag maid machahan hen hiyachiy fabréy ah uray heno way achi laychén Apudyus . Yag hen hiyachiy fabréy agé hen tummutùchuwan paat Apudyus ya hen anchi Karnero way mantoray , ya ahchi agé hen manachayyawan hen amin anchichay chan sérfi an chicha .
60004007	Recommendation	Tég-angay hen kapéppégan hen ag-agaw wat masapor emamadtaaw hen chataaw ekamkaman ya man-a-annadtaaw ta maid kahaliw-an hen manluwaruwantaaw .
44014026	Grace	Yag ad Atalia , nanlugancha hen papor way mamfangad ad Antiokia way yachi hen pés-éy nanligwatancha . Te hen anchichay cha omafurot ahchi , chicha hen nangempaligwat an cha Pablo hen anchi pés-éyna way nanginluwaru an chicha ta halimunan Apudyus chicha ya torongana chicha way mangamma hen impiyarna . Wat yachi way lempascha hen anchi nipiyar an chicha , yag anchaat homàyat .
46007028	Recommendation	Ngém no omma-ahhawa-ayu chillu , faén met fasorchi , ngém wacha chillu hen ligatna wat yachi hen mangaryaén achiayu ud-ay omahawa ta achiayu koma mìligat hen ligat hen anchi wachan ahawana .
49006012	Sin	Te ah katot-owana , faén tatagu hen kafusortaaw te hen anchichay egachay chumunyu ya ongtan ya hen amin anchichay achi maila way wachan mannakafalinna , te chicha hen cha mangentoray hen tatagun antoy lota way ammag ngéngét hen hamhamàcha . Chichachi hen kafusortaaw way chataaw gufatén .
59001005	Recommendation	Yag mag-ay ta wachay ihah maid innilana ah ustoy chana ekamkaman , masapor chawaténa koma an Apudyus wat epahpahmàna hen usto , te ah Apudyus , ammag libli hen ekamanna way mangidchat hen tatagu hen chawaténcha way achi mapmappég .
52005019	Recommendation	Achitaaw agég pasarchengén hen man-ancharan hen Espiritun Apudyus an chitaaw .
58009002	Description	Yag hen hiyachiy faréyat , torcha way chuwa hen kowartona . Yag hen anchi pés-éy kowarto , yachin ngenadnancha ah “ Machachayaw way Kowarto ” . Yag hen ininggaw an nadchiyat hen anchi helaw ya anat hen anchi lamesa-an way cha mepatpatngan hen anchi tenapay way michaton an Apudyus . Yag wacha agé hen kortena hen hawangna .
66003018	Recommendation	Wat hen itugun-on chàyu , lomaoayu koma an haén hen anchi tenten paat way faletò way hiyachi hen ustoy afurot , ta yachi hen kaman tot-oway fumaknanganyu . Ya lomaoayu an haén agé hen anchi pokkawanay lumfong ah karumfonganyu ta maka-an hen kafiinanyu way nafafarchan . Yag umara-ayu an haén agé hen agah ah ka-agahan hen annay finuragyu ta makaila-ayu .
62005013	Faith	Hen mangensoratà an natto an chàyu way ommafurot hen anà Apudyus , ta masigurachuyu way mètaguayu an Apudyus ah ing-inggana , te looh ninidchat an chàyu hen anchi mannanayun way ataguwan .
43007018	Faith	Te kapeletan , hen anchi tagu way cha mintudtuchu hen anchi narpoh hamhamàna yanggay , anna an cha anapén hen kachayawana . Waman hen anchi cha manganap hen machayawan hen anchi nannag an hiya , hiya hen anchi nalimpiyu way maid kétkétémna .
47004007	Grace	Waman chàni way cha mangintudtuchu , kaman-ani yanggay an fanga way nangiggaan Apudyus hen anchi nafaror way térén . Yachin enkamanna ah kail-ana way hen anchi kafaelanni , iggay narpon chàni te an narpon Apudyus .
45012019	Recommendation	Sosnod , ilanyu ta uray heno way mekaman an chàyuwén an-ayug achi cha fumab-arés ta anyuwat an idchatchi an Apudyus ta egad hiya way mangimfarés . Te yachi chillu hen nesosorat hen alena way ekatnéén , “ Haén hen nangimfiyang hen farés , wat haén way Apudyus hen mangimfarés . ”
43008054	Faith	Yachi yag sommongfat ah Jesus way mangaliyén , “ Non an umat yag haén hen cha mangempachayaw hen achar-o , maid met sérfin nadchi way chayaw . Ngém ah katot-owana , ah Ama hen cha mangempachayaw an haén , yag hiya agé hen ekatyuwén Apudyusyu .
45014020	Recommendation	Yag antaawg ar-arwachan ta achi oma-annig hen missa yag chachaeléntaaw hen man-ancharan Apudyus hen ifataaw . Te tàén ammay hen egachay missa , ammag laweng chillu no anggay yanggay hen mangissaantaaw yag chataawat ammaan hen fumasoran hen tapena .
43019040	Description	Angkay hiyachi way impahcha hen anchi achar Jesus , yag imfunifuncha hen anchi lopot way nasekparan ah fangfangru way yachi chillu hen gagangayni way Judio no wacha hen ini ilufù .
58010034	Faith	Yag chayu agé kena-asiyan hen anchichay ifayu way nifafarud . Yag hen nangop-opancha hen kok-owayu , an-ayu chillug laylayad . Oo , te innilayu way wacha chillu hen napatpateg way kok-owayu ad uchu way ammag mannanayun ya maid agé paat makapréh .
44013023	Grace	Yachi yag empostan Apudyus way ah tapen chi ag-agaw , miyanà hen ihay ganà David way hiya hen anchi mangenharà an chitaaw way ganà Israel . Wat umma-ale tot-owa hen hiyachiy ganà David way hiya ah Jesus .
46002009	Faith	Ngém hen hiyachiy na-ammaan , yachi hen tommot-owaan hen anchi nesosorat ad namenghan way ekatnéén , “ Hen anchi maid innilan hen tatagu ya hen anchi maid chengchengngarcha way achicha agé makahkahmà , ammag hiyachiyat agé hen ensasagganan Apudyus para hen anchichay manlayad an hiya . ”
45008011	Grace	Yag no nìyachar tot-owa hen Espiritun Apudyus an chitaaw , wat ah Apudyus way nangempauchi an Jesu Cristu , wat pauchiyéna agé hen antoy achartaaw gapon anchi Espirituna way nìyachar an chitaaw .
45008016	Faith	Yag hen anchi Espiritun Apudyus agé , hiya hen cha mangempalèna an chitaaw way a-anà tot-owa chitaaw an Apudyus .
48006007	Recommendation	Achiayu marokop , sosnod , te achi angkay marokop ah Apudyus . Te uray heno way ammaan hen tatagu , ichahana angkay hen fégah hen enammaana . Te kaman hen manmura way heno way inmuran hen tatagu , yachi agé hen fat-éna .
45011022	Grace	Wat yato hen mangil-antaaw hen kenaség-ang Apudyus ya hen kenaestrektona . Te no mepanggép hen anchichay achi omafurot , estrekto paat way manguwis . Waman no mepanggép an chitaaw way cha omafurot , an agé ammag séméség-ang non antaawat an etotoroy hen afurottaaw way achitaaw an elayosan hen anchi ség-angna . Te no elayosantaaw , hopaén chitaaw agé .
59005007	Recommendation	Ngém hen ifagà an chitaaw way sosnod , antaaw amin ammag anohan hen heno way ma-ammaan an chitaaw ingganah mamfangchan Apo Jesu Cristu . Kaman hen anchichay chan mura way cha manganoh way mamannéd hen uchan ta manmuracha ya mamannéd agé hen kaggahanan hen fungan hen inmuracha ya anchaat fat-én .
55001016	Grace	Anggay yanggay ah Onesiforo ah cha-an , wat ta séség-angan koma Apotaaw way Apudyus amin hen ahimfafaryanna te kankanayén way cha ummale way mangempas-ém hen hamhamào . Yag iggay amin mafiinan gapon nifaruchà
62002028	Faith	Wat yaha a-anào , ilanyu ta metetepon hen hamhamàyu an Jesu Cristu ta no mamfangad ah tapen chi ag-agaw , achitaaw émégyat ya achitaaw amin fumiin way mèsango an hiya .
48005016	Recommendation	Yato hen tugun-on chàyu . Anyu komag eparufus hen Espiritun Apudyus way manmaneho hen hamhamàyu yag enafurotyu hen laychéna , te no yachi , kapeletan way achiyu ammaan hen anchi laweng way laylaychén hen achar .
54001015	Grace	Wachan ihay niyale way ammag tot-owa way afuroton koma amin hen tatagu , ekatnéén , “ Ummale ah Jesu Cristu hen antoy lota way mangenharà hen menangfasor . ” Wat tot-owato , te haén paat hen anchi ka-amchanan hen fasorna .
49006010	Faith	Hen anongoh way ifagà an chàyuwat masapor epapatetaaw way mangamma amin hen laychén Apudyus way hen kafaelantaaw way mangamma , faén chillu chitaaw hen marpowana te marpo hen mannakafalin Apo Jesu Cristu way wawà-acha an chitaaw .
46010012	Recommendation	Wat hiyachi , heno way tagu way mangaliyén chinuchumgat chi afurotna , masapor chillu man-ar-arwad ta achi fumasor .
58010014	Grace	Wat gapon anchi an ihà-an way inchaton Jesu Cristu way acharna , wat ammag maid fasfasortaaw an Apudyus ah ing-inggana , amintaaw way nacharosan hen fasorna gapon ommafurotantaaw an hiya .
43010031	Violence	Hen nangaryan Jesus an nadchi , anchag nangalekam hen anchichay anap-apon hen Judio ah fato ta funto-oncha yanggay hiya .
46011003	Description	Ngém wacha chillu hen ihay laychê way ma-awatanyu way ah Cristu , hiya hen penakaurun hen aminay larae . Ya hen penakaurun agé hen fufaeyat anchi ahawana way larae . Ya hen penakaurun agé Cristuwat ah Apudyus .
58011036	Violence	Wachacha hen tapena agé way gapo chillu hen afurotcha , wat magénén nasénsénacha ya nahaprahapratancha , ya wachacha agé hen ammag nakawachan yag imfarudcha .
58006019	Faith	Yag hen hiyachiy namnamataaw , yachi hen kaman nangempapagud hen afurottaaw ta achitaaw manchuwachuwa . Yag kaman paat enlossotna agé chitaaw hen anchi horchà ah hénggépantaaw ad uchu hen anchi kowarton Apudyus paat
49005011	Recommendation	Ya achitaaw agé mètemfuruy hen a-amman hen anchichay tatagu way achi omafurot way maid fanag hen chacha am-ammaan , ta antaaw an ammaan hen usto ah kahelawan hen anchi laweng way a-ammacha .
59004011	Recommendation	Sosnod-o , achitaaw chan ahekennapot , te heno way tagu way cha mangapot hen ifana ono annag cha arkorowén hen karaweng hen tapena , chana angkay laraesén hen anchi orchin Apudyus te chana uwisén no heno hen afurotona ya hen achina . Wat faén hiya hen ihay cha mangafurot hen orchin , te hiyaat agé hen chan uwis no heno hen ma-afurot .
66021021	Description	Ya hen anchichay é-énéb hen anchichay hemporo ya chuway hawang , hen-ih-ay ammag chinakkar way perlas way haleppon . Yag hen anchi korsan agé hen anchi fabréy , wat ammag tunig way faletò way chan kolenawnaw way kaman ammag narawag way sarmeng .
58003006	Faith	Yag kaman agé ah Jesu Cristu , te ammag natatallek agé , ngém faén an alepan te anà paat Apudyus hiya way hiya paat hen ap-apon hen hiyachiy faréy Apudyus . Yag chitaaw way cha omafurotat , chitaaw hen anchi kaman faréyna non antaawat an epapate hen afurottaaw way achitaaw iyang-anggayan hen namnamataaw an Jesu Cristu way yachi agé hen chataaw ichayaw .
45012009	Recommendation	Masapor etot-owataaw hen layadtaaw hen ifa ta faén yanggay ammag tapà hen mangar-ale . Ya masapor agé manchùgantaaw hen uray heno way laweng ta antaawat an haham-én hen ammay .
66011013	Violence	Yag hen hiyachi agéat ammag manlunig ah napegsa yag ammag miyurob hen pagkaporon hen hiyachiy fabréy , wat matéycha hen pitunlifu way tatagu . Yag amin hen anchichay tapenay tatagu , wat anchag émégyatay térén yag anchag chayawén hen kenangaton Apudyus ad uchu .
48003020	Description	Waman hen anchi empopostan Apudyus an Abraham , maid met aron ah ina hennag te ah Apudyus paat hen émméy way i nètorag an Abraham .
43019010	Description	“ Pakay achiyà songfatan , ” way ekat Pilato . “ Ay ammoh maid innilam way wachan kafaelà way mangemparufus an hea ya mangempakoros an hea . ”
44008032	Description	Yag hen anchi nesosorat way finasana , ekatnéén , “ Hiya , ammag na-anoh way kaman hen karnero way innaracha way i mamarte . Ya hen miyaligana agé , kaman hen anà hen karnero way achin ar-ale hen manga-anancha hen chotchotna te yachi agé hen enkamanna hen namaligatancha an hiya .
44013021	Description	Yag hen tempon Samuel , nanlilicha ta wacha komay arecha , wat chinutokan Apudyus ah Saulo way anà Kis way ganà Benjamin ah man-arecha , yag nan-are ah Saulo ah opatporo way tawén .
56001010	Sin	Hen mangimfag-à an natto an hea , te chuarcha hen tatagu ahna way ammag natangset , kaskasen hen tapen anchichay Judio way tommepon an chàyu way ammag kenokomsaw hen chacha aryén ah manlokopancha hen tapena .
44010012	Description	Yag maid achi wacha ah chan ì-iwi way ininggaw hen anchi uroh , te wacha ay chan furoh ya wacha ay cha manaran ya wacha ay cha tomayap way amin chachi , mapanyaw way achi mafalin issan hen Judio .
43017022	Grace	Hen nangempachayawam an haén wat kaman agéhchi hen mangempachayawà an chicha te éméhà-an hen hamhamàcha way kaman agé hen hamhamàta .
55001013	Faith	Wat hen tugun-o an heay anào way Timoteo , annog an é-égnanan hen anchi tot-owa way intudtuchù an hea , ya achim cha engayngay-an way omafurot an Apudyus ya manlayad hen ahentagum te yachi koma chillu hen ekaman hen anchi looh nètempoyug an Jesu Cristu .
43002006	Description	Angkay hen anchichay Judio , gapo ta chuar hen liglamentocha mepanggép hen ekamancha way man-urah wat wacha tot-owa hen éném way chachanakkar way arangfa way na-ammaan ah fato way chacha mangig-iggaan ah chanum way ihaihéén malemaan lataan .
46015034	Recommendation	Wat pa-anamotonyu hen hamhamàyu yag entagayyu koma way cha fumasor . Te wachacha peet hen tapena an chàyu way kaman paat maid innilacha an Apudyus . Yag yachi hen umidchat ah ka-ahoyanyu way ammag afifiin .
49004002	Recommendation	Te hen ekamantaaw , masapor epafafataaw hen achartaaw ta achitaaw mampasigsiguru ya masapor agé man-ahe-ennanohtaaw te yachi hen mangempàil-antaaw hen man-ahelennaychantaaw . Yag antaaw ammag anohan hen mèfatan hen ifa ya achi aw-awniyén hen mamakawanan an hiya .
65001023	Recommendation	Ya hen tapena , antaaw an tudtuchuwan chicha ah omafurotancha way kamantaaw lenapchù chicha hen chacha metongowan . Ya hen tapena , antaaw an tudtuchuwan chicha ah ka-asetaaw , ngém man-unigartaaw gapo hen anchichay aggarémha way fasorcha ah achitaaw paat melak-aman .
45008028	Grace	Wat chitaaw way manlayad tot-owa an Apudyus way penepelena chillu ah kafud-asan hen planona , innilataaw way uray heno way mekaman an chitaawat halenonoton Apudyuschi ah pagsaya-atantaaw .
45016019	Recommendation	Anà ammag laylayad gapon chàyu te ammag nanhemamag tot-owa hen kenanongnong hen afurotyu . Wat hen laychê yanggay , ta an-ayug lomaelaeng way mangamma hen ammay ya usto ta anyu yanggay ammag aliw-an way mangamma hen laweng ,
58009004	Description	Yag hen ininggaw hen hiyachiy kowarto wat hen anchi chacha mangmanghéfan hen fangfangru way na-ammaan ah faletò . Yag wacha agé hen anchi kason way nagétpan ah faletò way ekatchéén , “ Faréy hen Torag ” way yachi agé hen niniggaan hen anchi fanga way faletò way natarwan hen anchi ma-an way manna way yachin enan hen anchichay ganà Israel hen kawad-ancha hen anchi chanak . Yag wacha agé hen anchi hor-od Aaron way ammag tummufu hen natatagguwana , ya anat agé hen anchi chuway tépà way nesosollatan hen anchi inyurchin Apudyus . Chichaha hen ininggaw hen anchi kason .
45003027	Faith	Wat hiyachi hen maid mafalin mampasekatantaaw . Te ay ammoh mifilangtaaw ah maid fasorna an Apudyus gapon nanongparantaaw hen orchin . Achi , te faén chillu gapo hen ammayay a-amma hen mangakseptaran Apudyus an chitaaw te gapo yanggay hen omafurotantaaw an Jesu Cristu .
43014010	Faith	Te ay ammoh achiyu afuroton way nawawà-achaà an Ama ya nawawà-acha agé ah Ama an haén . Te amin hen antoy chà enale an chàyu , faén ah hamhamào hen narpowana te narpocha an Ama , ya amin hen chà enammaan , yachi hen chana man-ancharan an haén .
44016022	Violence	Yachi yag nasubsufancha hen anchichay chuaray tatagu wat ommaningarngarcha amin an cha Pablo , wat ammag nan-elapchù hen anchichay toray hen lumfong cha Pablo an Silas way nanga-an yag anchaat mamanchar way mahapratan .
43013034	Recommendation	Wat ad uwan , wacha hen kà-amma way orchin way iyurchin-o an chàyu way hen hiyachiy orchin , masapor man-ahelennayad-ayu ta kaman hen enkaman-o way manlayad an chàyu , yachi agé hen ekamanyu way man-ahelennayad .
47005001	Grace	Innilataaw way tàén matéy hen antoy achartaaw way an yanggay ammag kaman hen kafakasan chi afong wat wà-acha chillu hen anchi mannanayun way achar ah fumaryantaaw ad uchu way idchat Apudyus . Ya faén agé tatagu hen nangamma te ah Apudyus paat hen nangamma , wat ammag achi matmatéy ah ing-inggana te mannanayun .
43012044	Faith	Angkay hiyachi yag chinakar Jesus hen alena way mangaliyén , “ Heno way mangafurot an haén , faén yanggay haén hen chana afuroton te chana agé afuroton hen anchi nannag an haén .
44009013	Description	“ Oo Apo , ” way ekat Ananias , “ ngém chuarcha hen tatagu way nanaphapet an haén mepanggép hen hiyachiy tagu ya hen aminay laweng way enammaana hen anchichay tatagum ahchid Jerusalem .
55003002	Sin	Te ammag somafali hen hamhamà hen tatagu way ammag hen acharcha yanggay hen haham-éncha ya hen pelak . Anchag mampaspasekat ya mampahih-iya ya anchag in-insortuwén hen tapena , ya ancha agég achi afuroton hen chinàcha-archa . Ya ammag maid amin manyamanancha ya achicha amin iyafiin ah Apudyus .
45005009	Grace	Wat hiyachi , no ifilang Apudyus chitaaw ah maid fasfasorna an hiya gapon natéyan Jesu Cristu hen nifùfuan hen charana , ay faén agé sigurachu way gapon Jesu Cristu wat mahara-antaaw hen kachusaan hen katagutagu ah pegwana .
45014014	Sin	Manowat te haén , anà ammag nanapnek way ah Apo Jesus hen manigurachu hen hamhamào way mafalin missa hen uray heno way missa way ammag maid panyawén Apudyus . Ngém heno way tagu way ah hamhamànaat panyaw hen tapen hen missa , wat panyaw angkay tot-owa para an hiya .
54004006	Faith	Heay Timoteo , no itudtuchum amin chato hen anchichay sosnodtaaw way ommafurot , ammag memènong hen cham mansérfiyan an Jesu Cristu ya matapyatapyan agé hen ma-awatam mepanggép hen anchi katot-owaan way nitudtuchu an hea way yachi chillu hen pomegsaan hen afurottaaw .
