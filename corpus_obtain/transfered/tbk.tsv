62003016	Faith	Maning taa mabilug̱an ta yang kantidad yang matuud ang gegma ang ti Jesu-Cristo nagpakugmatay para tung yaten . Purisu ta yaten , kaministiran kang maggegmaita ra ka tung mga putul ta tung ni Ginuu ta , maskin magaterita pa tung kamatayen .
43013001	Grace	Taa simanyan , magdamal pa may mag̱apun pa baklu ra kaw̱utay yang uras ang ipagsilibra yamen ang mga Judio tung pistang pag̱aningen ang Taklib . Nag̱akdekan da ni Jesus ang alenget da ka yang uras ang ipagliit na tung kaliw̱utan ang naa ang magbalik da tung ni Ama na . Kung tung bag̱ay , yaming nag̱apangugyatan na , pirmiami kang lag̱ing nag̱agegmaan na . Piru simanyan , mas pang nagpaita tung yamen yang paggeregmaen na tung yamen ang bug̱us ang pisan ang maning taa yang pagpaita na .
58003017	Sin	Ayw̱a , tinu pa enged basung mga tauay ang nasilag̱an na tung seled epat ang puluk ang takun , kung indi , tanira ka ilem mismung namagpakasalak tung anyang namagdiskumpiar tung pinangakuan na ang pagkatapus anday dumang dinangat na , amat-amat da ilem ang nagkarapatay ang asta namalakad-balakad da ilem yang mga tinanguni nira duun tung banwang kapas ?
60001014	Recommendation	Katulad tung mga mamulang matinumanen tung mga ginikanan nira , ta yaten ya ka . Tumanen ta ra yang kumpurming nag̱ipatuman yang Dios tung yaten ang ya ray nagyaring Ama ta . Purisu indi ta ra enged pagpanuntan yang mga kalelyag̱an tang atiang dating naanaran tang atiing anda pa rin ay naerem ta kung unu pay nag̱auyunan yang Dios .
45011032	Grace	Ay ya pa ag̱ari , yang tanan ang mga tau , maskin mga Israel , maskin tag̱a duma-rumang nasyun , parariung pinamparurusan yang Dios tung pagparasuag̱en nira tung anya ang asta asan da ilem nga kulung ang katulad ka tung mga prisung ipinakalabus . Yang pag̱asikad na duun ay ug̱ud parariu kang maildawan na ang yay ultimu ilem ang mapagpalusutan nira tung pinagkulungan ang atia tung nira .
66006006	Description	Pagkatapus midyu tung nagngelaw si ta busis ang duun agliliit tung kakngaan yang epat ang atiang nag̱abui ang pagbitala ang mag̱aning , “ Kumus may panuw̱uk ang kumaw̱ut tung kaliw̱utan ang puirti-puirti , purisu mag̱abwat dang pisan yang prisiu yang trigu may yang sibada . Purisu yang kinaldaw yang sa nga tauan kung ialang na ta arina yang trigu , duruang pulak ka ilem yang maeklan na . Kung arina ta sibada , enem ang pulak ka ilem yang maeklan na , ” mag̱aning . Pagkatapus dayun dang nagkalalangan tung pagsaay ang mag̱aning , “ Eey , indi mu ra ilem tandeg̱en yang mga kaoliboan may yang mga kaubasan . Muya pamaalen da ka yang mga pruduktu na , ” mag̱aning .
59004010	Recommendation	Purisu magparanekamu ra ka enged tung Dios ang magsuku . Atia , saptenamu ra ka anyang ipaabwat .
44017031	Grace	Kipurki may uras ang ipinagtipu na ang ya ra enged ay ipagsintinsia na tung kalainan tung mga tau tung bilug ang kaliw̱utan ang yang pagsirintinsiaen nang atia tung nira ya ray eklan na tung pulus magkatama ang duun da ipiaray na tung sasang taung pinagpilik na . Yang taung atiang nag̱aaningu pinaingmatuuran na ra tung tanan ang mga tau ang yay talig̱an nang magsintinsia tung nira ekel tung pagpabungkaras na tung anya , ” mag̱aning duun ti Pablo .
43019002	Description	Pagkatapus may mga balag̱en ang kalarangan ang ingkelan nirang binakurung ang midyu tung kuruna ta sasang adi ang pagkatapus ya ra isukluw̱ay nira tung kulu ni Jesus . Pinablan ka nira ta aw̱el ang lagwas ang tapel yang kulay na ang midyu tung suruutun ta mga adi .
54005014	Recommendation	Purisu yang gustuu asan tung nira , maayen pang magpakasawa si , magparanganaen da ig mag̱arasikasuen da tung pamalay-w̱alay nira ug̱ud asan da nga kapasay ta mapadatelan yang pamagkuntra tung yaten ang mga tumatalig ang mamagtag̱am pa rin ta saway .
43014011	Faith	Kaministiran manangeramu ra enged tung yeen ang yami ni Ama paglinukutay . Piru kung midyu maliwag tung mga isip ming panangden , yang mga pruibang atiang ipinagpalapusu , ya ray ipagpananged mi tung yeen .
66020014	Violence	Pagkatapus yang kamatayen may yang lugar ang atiang pag̱aningen ang Hades , dayun da kang ipinamlek tung aw̱uyuk ang pag̱apuy . Yang aw̱uyuk ang atiang pag̱apuy , ya ra yang pag̱aningen ang yadwang kamatayen ang yay malambeg̱an yang kumpurming iplek duun .
58009026	Description	Ay kung maning tii yang pinakbungan nang nagpakled , ig disir muya-muya ra rin ang magpakugmatay disti pa atiing primirung pag̱imu yang Dios yang kaliw̱utan ang asta ra ilem simanyan . Piru tung pagkamatuud numanyan tung pinamilug̱an yang tanan ang mga panimpung nangatkaw , minsa ilem ang nag̱ingtaung bilug ang anda ray ministir ang maumanan na pa ug̱ud tung pagdasag na tung sadili na , asan da nga kuatay na yang pagkamakinasalananen tang mga tau tung pagteleng yang Dios .
44013018	Description	Tung seled epat ang puluk ang takun , pinag̱asikasu na ta matinlu duun tung banwang kapas .
46011033	Recommendation	Kapurisu mga putulu , ang para maanluyan da yang prublimang atiang nag̱asambitu , kung magsaragpunamu ra nganing ang para magsararuanamung magpurutul ang kalug̱ud da ka yang pagderemdemen mi tung pagpakugmatay ni Ginuu ta , mag̱iristimaranamu rang mag̱erelat-elatan .
66006012	Violence	Numanyan naitaw si yang karnirung pag̱ukab si tung yaenem ang ikinula . Pagkaukab na , nayegyeg da yang kaliw̱utan ta maktel . Yang kaldaw nangiklep dang pisan . Yang bulan nanipula rang midyu tung dug̱u .
58011035	Violence	May mga baw̱ay pa nganing ang natetenged tung pagtaralig̱en nira tung Dios , pinabalikan na ra tung mga minatay nira ang ya si kay binui nang uman . Ug̱aring may duma kang pinag̱anut da ta mupia ang asta ya ray napatayan nira natetenged indi ra enged nampauyun tung kundisiun ang itindul tung nira ang basta manalyud da tung Dios , asan da malibri . Ay yang ipinalandaw nira ang tung uri pabungkarasen yang Dios ang yang mabtangan nira mas matinlu kay tung malibri ra rin tung kamatayen ang atia .
44016037	Violence	Diritsyu rang nagtuw̱al ti Pablo ang yang mga pulis ya ray inaning nang , “ Abaw , indiami nganing nabista ta ustu , pinagpaluami rang lag̱i tung publiku ag̱ad yami sakep ka yang riglamintu yang gubirnu ang kapariu ka tung dating mga tag̱a Roma . Pagkatapus ibinalalangami pa nira tani tung kalabus ang pagkatapus numanyan basta-w̱astaenami ra ilem nirang palpasan tung sikritu ? Indi puidi . Tanirang may mga katengdanan , yay mansiangay taa ang magpalpas tung yamen , ” mag̱aning .
45013009	Recommendation	Kipurki kung isip-isipen ta yang mga katuw̱ulan yang Dios , maning taa yang palaksu yang duma ang nag̱adapat tung pagpakignunut ta tung aruman tang tau . Indiita unu maglimbung tung kasawa ta , indiita ka unu mangimatay ta masigkatau ta , indiita ka unu manakaw ta belag̱an yaten , indiita ka unu mag̱amluk tung belag̱an yaten . Maskin may duma pang duun ka yang rumbu nira , tanira kang tanan lug̱ud da tung sa nga katuw̱ulanan da ilem ang gegmaan ta unu yang masigkatau ta ang katulad ka tung paggeregmaen ta tung mga sadili ta .
62003003	Faith	Purisu kung tinu pay may nag̱ipagpakisew̱at na tung ni Ginuung Jesus ang ang para mabilug̱an na , asan da ngaeyangay ta ipagpulidu nang pirmi tung mga ubra-ubra na ang para mag̱atu rang mag̱atu tung anyang dati kang lag̱ing limpiu .
45007022	Faith	Bilang ag̱ad pa nag̱apauyunanu yang mga katuw̱ulan yang Dios tung kinaisipanu , piru may sasang nag̱asimanung pag̱andar tung sadiliu ang kung tung gira pa ipananglitayu , yay pagpakigbatuk ta mupia tung nag̱apauyunan yang isipung matinlu ang ya ra rin ay gustuung buaten . Katulad tung sasang sundalung dineep ta kuntrariu nang kinemkem ta durug igpit , ya kay kaalimbawaanung nag̱akedkeraw ta mupia yang kalelyag̱anung naang magpakasalak .
50004004	Recommendation	Magpakasadyaamung pirmi natetenged nag̱askean mi ra ka ang anday dumang may anya tung numyu , ya ra ti Ginuu ta . Ulitenu pa ta minsa . Magpakasadyaamung pirmi .
66001012	Description	Pagkagngelu tii , dayunaw rang nagbira ug̱ud matelenganu kung tinu pa atiing nagbitala tung yeen . Unu pay maitaw , kung indi , pitung bilug ang parabdungan ta kaas ang pulus bulawan .
58003018	Sin	Ayw̱a , tinu pa enged basung mga tauay ang ipinanumpa na ang talagang indi ra ka enged mangalg̱ud tung kaayenan ang patiniran na ra rin tung nira ang ya ra rin ay pag̱ineteg̱an yang mga isip nira , kung indi , tanira ka ilem mismung namagdiskumpiar tung anya ?
43010008	Sin	Yang kadaklan ang namagtukaw tung yeen ang namag̱ambu ang tanira unu ay mga manig̱asikasu tung mga karniru , yang kaalimbawaan nira pariu tung mga takawan ubin tulisan pa natetenged tung subrang panlepes nira tung kaayepan nira . Piru , indi ra pinamati yang mga karniru .
60002018	Recommendation	Ta yamung mga turuw̱ulun , magpalalangamu ka tung mga ag̱alen mi ang nunut da ka ta panggalang mi tung nirang ustu . Belag̱an ilem tung maayen kag maamumu , kung indi , pati tung madereeg-deeg , parariu ilem ang palalangen ming panangeren .
44006013	Description	Pagkatapus may mga sistugus ang sinulsulan nirang magdikta ta bukli ang maning taa : “ Yang taung naa , pirmi ra ilem ang pagsarawayen tung pagtuuan tang naang durug kasagradu pati tung mga katuw̱ulan ang ibinutwan ni Moises tung nasyun ta .
47005018	Faith	Dispuis anday dumang pinangapunglan yang tanan ang arangkada yang baklung atia , ultimu ra ilem yang Dios . Ay kipurki tung pagpakugmatay ni Jesu-Cristo , duun da nga kuatay na yang pinagsangkelan na ang indiita ra rin parampilen na . Yang pagsangkelan ang atia , ya ra yang pagburuaten ta ta mga kasalanan tung anya . Ang pagkatapus pinakdulanaw ra anya yang ubligasyunung naang pagparakaw̱utun tung mga tau ang kinuat da ka man yang Dios yang pagsangkelan ang atia .
59005010	Recommendation	Mga putulu , pademdeman mi yang mga manigpalatay yang bitala yang Dios atiing tukaw pang mga panimpu . Yang pag̱aragwantaen nira tung mga pinitinsiang pinasaran nira ya ray durug tinlung mulidung usuyun mi .
44002021	Faith	Mintras indi pa magkakaw̱ut yang uras ang atia , kumpurming tinu pay mag̱ambay tung yeen ang magpatapnay , ya ray tapnayenung ipalibri tung sintinsiang atiang magkaw̱ut , ’ ag̱aaning . Atia , yay bitala yang Dios ang ipinasulat na tung ni Joel atiing tukaw ang mga panimpu .
66007012	Faith	Mag̱aning tanirang namagtimales tung mga taung atiang buntun , “ Tamang pisan yang inaning ming atia . Yang Dios ang naang pagpaturuw̱ulunan ta , ya ka man ang pisan ay bag̱ay ang dayawen ta natetenged tung kadengeg̱an na may tung kawawayangen yang kinaisipan na may tung puirsa yang paggaraemen na ang yang pagkadios na inding pisan mapasiring-siringan . Dapat ang yay pirming pasalamatan ta tung anyang anday katapus-tapusan . Maning tia , magkatamang pisan ang yay buaten ta , ” mag̱aning .
60003003	Recommendation	Luminus ilem ang tung sagpaw ka ilem yang pagpatinlu mi tung mga sadili ming yag bistuay ang katulad ka tung dumang pamusturang subra tung mga bua nira ubin tung pagsuruutun nira ta mga alaas ang mga bulawan ubin mga aw̱el ang mga matitinlu .
55001008	Faith	Kapurisu , Timoteo , india mag̱ekel ta kaeyak mung magparakaw̱utun yang bitala ni Ginuu ta . Pati yuu tani ang nag̱akalabus natetenged tung pangerenganu tung anya , indiaw ka ikaeyak mu , kung indi , bilug̱un mu yang isip mung magpakigsasa tung yeen ang magpapinitinsia arangan da ilem tung Matinlung Balitang naang nag̱ipagpakaw̱ut ta ang yang Dios mismu yay magpaktel tung nuyung mag̱agwanta .
43017019	Description	Purisu natetenged tung nira , teerenu ra enged yang isipung magtalus tung itinuw̱ul mu tung yeen ug̱ud pati tanira teeren da ka nira yang mga isip nirang magtuman yang ituw̱ulu tung nira ekel tung kamatuuran ang naang nag̱iluak mu tung mga kinaisipan nira .
66003002	Recommendation	Purisu kung tung pag̱ereleken pa , mapuawamu ra ! Paktelen mi ra yang pag̱urusuyun mi tung nag̱auyunanung midyu may nag̱aeped pa , baklu madayunan ang mawarang pisan . Sanu pang indiamu aningenu ay kipurki tung pagkainsapuu tung mga buat-buat mi , talagang belag pang pulidu tung pagterelengen yang Dios ang pagpaturuw̱ulunanu .
66016004	Description	Numanyan yang pangyaklung angil , ya si kay namukbuk yang pakled yang mangkuk ang ekel na tung mga suba may tung mga sungkuk ta wai . Pagkabukbuk na , namagyari rang dug̱u .
45005002	Faith	Yadwa pa , ekel tung pinagtalus nang atii , may nalg̱uran ta rang pagkabetang tang baklu ang pirmiita rang nag̱apaitaan yang Dios yang kaneeman na natetenged ilem tung pagtalig tang atii tung ni Jesu-Cristo ang para ya ray pirming maispirinsiaan ta tung magpaluyut . Purisu duru rag sadya yang mga isip tang pagpakisew̱at tung uras ang malg̱urita ra tung kasusulawen yang Dios .
49005005	Sin	Kipurki papatandaan mi ta maayen yang bitalaung naa . Kumpurming tinu pay kumbaw̱aynen ubin kunlaliien , ubin kadagmitan ang paggamit yang pagkalalii na ubin pagkabaw̱ay na ang baliskad tung katuyuan yang Dios , ubin kadagmitan ang pag̱amluk tung mga kaayenan ang pangkaliw̱utanen ka ilem ang ya si ay nag̱ipakli na tung Dios ang yay nag̱apalusuan na ta gegma na , yang mga taung maning tia yang pag̱urubraen nira , indi ra enged pampaintraen yang Dios tung paggaraemen nira ni Jesu-Cristo tung kaliw̱utan ang baklu .
58011008	Faith	Maning ka tia tung ni Abraham . Natetenged tung pagtalig na tung Dios , atiing pagbeteng na tung isip nang magdistinu duun tung sasang banwang pinangakuan na tung anya , nananged dang nagliit tung sadiling banwa na ag̱ad indi na pa nag̱askean kung ay pa manganing .
49005018	Recommendation	Sasa ra asan tung panginem . Indiamu enged magpabaleng ay kipurki kung balengita , malpes da ilem ang malaknanita rang magbuat ta ikarangga yang pagkatau ta . Kung indi , magpamanguluamu rang pirmi tung Espiritu Santo .
61002002	Sin	Ang pagkatapus puiding dakele ra asan tung numyung mamananged dang mamag̱usuy tung mga pag̱urubraen nirang durug kalalaway ang andang pisan ay eyak-eyak nira . Purisu kung maita ra nganing yang belag̱an mga tumatalig , asan da nga sawayay nira yang kamatuuran ang nag̱ausuy tang mga tumatalig .
49002018	Faith	Bilang natetenged tung pagpakugmatay na , itang durua pa rin ang grupu , parariuita rang may diritsyung magpalenget tung Ama tang Dios ekel tung sam bilug ilem ang Espiritu Santong parariuita rang nag̱apatiniran nang yay pagpaktel tung yaten ang pagpalenget .
44021025	Recommendation	Numanyan kung natetenged tung mga tumatalig ang atiang belag̱an mga masigkanasyun ta , nag̱askean mu ra ka ang ta yami , pinaeklan da yamen ta sulat natetenged tung pinag̱irig̱uan ta tan taa ang yang dapat ang likayan nira ya ra ka ilem taa . Indi ra magpakipangan ta palanganen ang isinag̱ud tung mga bultu , indi ra ka mamangan ta dug̱u ubin karni ta ayep ang indi ra pinatiktikan ta dug̱u na , ig indi ra ka magpalangaas ang mangumbaw̱ay ubin mangunlalii . Atia indi ra dulangan yamen , ” ag̱aaning tanira tung ni Pablo .
44005003	Sin	Pagkaintriga na yang kuarta , dayun dang binugnu ni Pedrong inaning , “ Abaw , Ananias , durung pisan agkaliwag tung isipu ang ayw̱a kaya ipinagaem mu ra yang isip mu tung ni Satanas ang asta yang Espiritu Santo ya ra palangaasay mung bukliay ang yang bayad yang tanek mi ya ra buinay mu ?
49004014	Recommendation	Atia , indiita ra manulad tung mga mamula ang erekel-ekelan ta kulu . Kung ipananglit pa tung pagsaraayen tung teeb , indiita ra ka masarangan ang ibelw̱el ta maskin unu pang paletay ang magsampi tung yaten ang ya ray kaalimbawaan yang duma-rumang nag̱itulduk ta mga taung mandaraya ang durug kaansianung magbaliskad tung kamatuuran .
46006009	Sin	Ayw̱a , indi mi nag̱askean ang yang mga taung kumpurming pagpadayun ka enged tung pagburuaten nira ta maskin unu pang malainay , indi ra ka enged paintraen yang Dios tung paggaraemen na tung uri ? Purisu indi mi ilem dayaen yang mga sadili mi . Kipurki kung tinu pay kumbaw̱aynen ubin kunlaliien , kung tinu pay pagtuu tung mga bultu , kung tinu pay paglimbung tung kasawa na , kung tinu pay pagkakasawa-kasawaan ang lalii may lalii , kung tinu pay kuw̱ali panalensen tung tanan ang bag̱ay , kung tinu pay tarainem , kung tinu pay pagpanduminar , kung tinu pay pagpangalaw ta belag̱an anya , anday inaning tung nira , indi ra ka enged paintraen yang Dios tung paggaraemen na tung uri .
58010025	Recommendation	Kapurisu indi ta ra enged pagpaw̱ayaan yang pagsaragpun-sagpun tang magpurutul tung ni Ginuung Jesus ang katulad ka tung duma ang naanad da tung sistima nirang atiang paw̱aya-w̱ayaen . Kung indi , kung magsaragpunita ra nganing , magparaketel-ketelanita ta kinaisipan may kinaisipan sigun tung pagtaralig̱en ta tung ni Ginuu ta . Kapin da enged ang ya ray paderepan ta naang midyu may nag̱asiman ta ra ka ang nag̱alenget dang nag̱alenget yang uras ang ipaglekat ni Ginuu ta .
51003005	Sin	Kapurisu kumus maning da ka man tia yang mabtangan mi tung uri , tabtaw̱en mi ra enged yang pag̱urubraen ming mga malalain ang katulad ka tung sasang taung napatay ra ang natabtab da ka yang pag̱urubraen na . Pariu ra asan tung pangumbaw̱ay may pangunlalii . Asan da ka ta paggaramiten yang pagkalalii nira ubin pagkabaw̱ay nira ang baliskad tung natural kang lag̱i nirang disti pa tung primiru . Asan da ka ta isip nang indi ra temegka ang indi na buaten yang malain . Indiamu ra ka mag̱amluk tung mga kaayenan ang pangkaliw̱utanen ka ilem . Ay kipurki kung mag̱amlukamu , katimbang nang ya si ay nag̱ipakli mi tung Dios ang nag̱apalusuan ta gegma mi .
52005008	Faith	Piru ta yaten , kumus tung kaldawanita ra ka man , kaministiran ang magsuspindiita ka enged tung mga kalelyag̱an tang sadili . Yang kaalimbawaan ta , ita sundalu . Kaministiran may gamiten tang ipagdipinsa tung mga sadili ta ang para indiita madeeg̱an ni Satanas . Yang isirbi tang ipagmanada ya ra yang pagtaralig̱en tang mabaked tung ni Ginuung Jesus may yang paggeregmaan tang magpurutul ang pirmi tung matinlu . Yang isirbi tang ipagdipinsa tung mga isip ta , ya ra yang pagparakbaten ta tung uras ang ipagkumplitung pisan ni Ginuu ta yang kalibrian ang ipinakdul na tung yaten .
55001007	Grace	Yay pirming paderepan mu ay kipurki pinatiniranita ra man nganing yang Dios tung Espiritu Santo belag̱an ang mag̱aning ang para ita patalaway na , kung indi , ang para ita paktelay nang magtuman yang nag̱ipaubra na tung yaten kag yadwa pa ang para ita paeyangay na ta ipaggegma tang ustu tung mga masigkatau ta kag yaklu pa ang para ita taw̱angay nang magsuspindi tung sadili ta .
62002004	Sin	Kung tinu pay pag̱aning ang pagrinampilay ra tanira yang Dios ang pagkatapus indi ka nag̱apagtuman yang nag̱ipanuw̱ul na tung anya , buklien da tanya ig indi pa nag̱adultan yang kamatuuran ang ipinagpabunayag yang Dios .
50002002	Faith	Kumus parariuamung pagpakasadya tung mga maning tia , pasadyaen mi rang pisan yang isipu ekel tung pag̱uruyunan ming magpurutul may tung paggeregmaan mi may tung pagberegkes-begkesan mi ang sasay keresen mi .
43007030	Description	Atii , deepen da rin yang duma . Piru anda enged ay napangalima tung anya , may sam bilug , natetenged indi pa ag̱akaw̱ut yang uras ang ipinagtipu tung anya .
54006018	Recommendation	Panganingen mu ka ang yang paderepan nira , ya ra yang mga ubra-ubrang ikaayen ta duma may ruma . Bilang mag̱ing manggaranen da tung mga pag̱urubraen ang matitinlu ang tanira durug kasalamang mamarti-parti tung mga kaarumanan nirang may mga kaministiran .
43018030	Description	Yang tuw̱al nira maning , “ Yang taung atia indi ra ag̱ipatalunga yamen tung nuyu , kung anday kasalanan ang binuatan na . ”
45014006	Faith	Kung tinu pay pagpalusu tung sasang kaldaw , yang nag̱ipagpalusu na ay natetenged gustu nang asan da tung pagsilibra na nga padengeg̱ay na ti Ginuu ta . Pati yang sasang tumatalig ang pamangan ta maskin unu pang palanganenay , ya ka . Gustu na ka ang asan da ka nga padengeg̱ay na ti Ginuu ta tung pagparanganen na ay nag̱apasalamatan na ra nganing tung Dios yang magpanganen na . Maskin yang sasang tumatalig ang indi pamangan yang tanan , ya ka . Gustu na ka ang tung paglikay na tung dumang palanganen , asan da ka nga padengeg̱ay na yang Dios ig nag̱apasalamatan na ra ka nganing tung anya yang magpanganen na . Ig disir , maskin unu pay mag̱usuyun yang sasang tumatalig tung tulung klasing atiang sinambit , parariu ka ilem ang belag̱an malain ang buat .
45012012	Recommendation	Yang ikasadya enged yang mga isip ta , ya ra yang kaayenan ang nag̱apakbat ta ang ya ray ipalapus yang Dios tung uri . Kung mapasaranita ra nganing ta pinitinsia , magpakatentenitang mag̱agwanta ig magprusigirita ra ka enged ang pirmi tung pag̱arampuen ta .
44024023	Description	Numanyan dayun dang naglalang tung kapitan ang atiang pagbantay kang lag̱i tung ni Pablo ang maskin bantayan na , indi ilem igpitan ta masyadu . Dispuis , kung alimbawa , may gustu yang mga ungkuy nang magbisita tung anyang mag̱asikasu , pakdulan na ka ta libri .
46013007	Description	Kipurki kung talagang nag̱agegmaan ta ta ustu yang mga aruman ta , anda tung isip tang magdaldal kung may nabuat nirang kamali , indiita ra ka maplekan agkali ta pagtalig ta tung nira , kung indi , maparurusan tang maagwantaan ang basi pa ra ilem magsug̱at da .
47004013	Faith	Dispuis kumus may pagtalig̱u tung Dios ang yay magdipindir tung yeen , nag̱apagpadayunaw tung pagparakaw̱utunu yang Matinlung Balitang naa , maskin unu pay nag̱apasaranu . Yang pagtaralig̱enung naa tung anya , magkapariu ka tung pagtaralig̱en yang sasang tau nuntukaw ang yang inaning na tung Dios napabtang tung kasulatan ang mag̱aning , “ Kumus tinalig̱ana ra yeen , napagbitalaw ra ka enged , ” mag̱aning .
52005014	Recommendation	Mga kaputulan , nani pa yang sasang nag̱ipagpaprusigir ka yamen tung numyu . Yang duma asan ang pamagbinulakbul da , paamanen ming magpakatautau ra ta ustu . Pati yang dumang midyu talawan , paktelen mi ka yang mga isip nira . Asta yang dumang midyu agluw̱ayen da padag̱en-dag̱enan mi ka ta matinlu . Dispuis pa , tung pagtaraw̱angen mi tung mga kaarumanan ming mga maning tia , kaministiran ang parurusan mi tanirang tanan .
66016010	Description	Numanyan yang pangyalimang angil , ya si kay namukbuk yang pakled yang mangkuk ang ekel na tung pinakasintru yang nag̱apagkemkeman yang ayep . Pagkabukbuk na , nangiklep da yang intirung sinakepan yang kagaeman na . Yang mga kinasakpan na mga ya nga keg̱etay nira yang mga dilak nira natetenged mas pang nadulangan yang siit yang mga luka nira natetenged tung eled nirang subra tung makiklep ang atii .
48006016	Grace	Yadwa pa , kumpurming tinu pay mag̱usuy tung pitik ang atia yay ildawan yang Dios ang palg̱urun tung kalibrian ang ipalua na tung uri ta kaldaw . Bilang yang tanan ang pag̱usuy tung pitik ang atia tanira ilem ay ultimung Israel bilang ultimung mga tauan yang Dios .
44018025	Faith	Dispuis , tinuldukan da ka natetenged tung baklung papanaw ang ipinagpabunayag ni Ginuung Jesus . Durug derep ang magparakaw̱utun natetenged tung nag̱akdekan nang atia . Tung bag̱ay , tama ka yang nag̱ipagpakaw̱ut na , piru yang kumpurming nag̱askean na , asan ilem negka tung ipinagtulduk ni Juan atiing pagpamenyag tung mga tau .
46010031	Recommendation	Buinu , kung papagbilug̱unu ra yang gustuung ianing tung sam bulus ang atia , maskin mamangamu ubin manginemamu ubin maskin unu pay buaten mi , luw̱us ang eklan mi tung ikadengeg yang Dios .
62002027	Recommendation	Piru ta numyu , yang Espiritu Santong ipinatinir ni Jesu-Cristo tung numyu , yay pagpakeen da tung numyu . Purisu anday ministir ang magpatuldukamu pa tung dumang mga manigtulduk , kung indi , yang Espiritu Santong yay pagturuldukanen tung numyu yang tanan ang kaministiran ming maintindian ig yang nag̱itulduk na tung numyu , belag̱an bukli , kung indi , pulus matuud . Purisu magpadayunamu tung kumpurming mag̱atu tung dating itinulduk na tung numyu .
59002026	Faith	Kapurisu ang para magbilug da yang gustuung ianing , ipapanawu ra ilem tung sasang pananglit . Katulad tung tinanguni ta sasang tau , kung anda ray linawa na , asan da ngaskeay ta ang patay ra . Ya rang pisan yang kaalimbawaan yang pagtaralig̱en yang sasang tau tung Dios ang pagkatapus anday kanunut nang pag̱urubraen nang matinlu . Yang pagtaralig̱en ang maning tia ya ra yang pag̱aningen ang pagtaralig̱en ang patay .
44027035	Description	Pagkaaning na tia , dayun dang namisik ta tinapay ang pagkatapus pinasalamatan na tung Dios tung pinagtaralaungaan nirang tanan . Pagpingas-pingas na , dayun dang nag̱impisang namangan .
44015020	Sin	Kung indi , paeklan ta ra ilem ta sulat . Aningen tang indi ra enged magpakigsaru tung nag̱isag̱ud tung mga bultung nag̱atuuan yang mga kaarumanan nira . Indi ra ka magpalangaas ang mangumbaw̱ay ubin mangunlalii . Indi ra ka mamangan yang karni ta ayep ang indi pinaturukan yang dug̱u nang pinatiktkan . Pati dug̱u , indi ra ka nira panganen .
44023003	Sin	Pagkadapal , mag̱aning ti Pablong nagtuw̱al tung anya , “ Yawang pagpaita-ita ilem yang mga buat-buat mu , dapalana ka yang Dios . Asawag kakarung ang para mag̱usgara tung yeen sigun tung lai ta ang pagkatapus tung pagtuw̱ul mung atia tung nirang mandapal tung yeen , asan dang lag̱i nga likday mu yang lai tang atia ! ” ag̱aaning .
45008001	Description	Taa simanyan , ta yaten ang kumpurming may kaampiran da tung ni Jesu-Cristo , indiita ra enged sintinsiaan yang Dios tung kalainan ang anday katapus-tapusan na .
52005009	Grace	Magkabag̱ay ang yay pakbaten ta tia natetenged yang planu yang Dios para tung yaten ang mga tumatalig , belag̱an ang mag̱aning ang itay tamaan yang kasisilag̱en nang sintinsiaan tung kalainan , ang indi , ang para magkatinirita ta kalibrian ekel tung binuat ni Ginuu tang Jesu-Cristo .
66020008	Violence	Kung malua ra nganing , mag̱intra si pagpandaya tung tanan ang mga nasyun tung bilug ang kaliw̱utan ang tung dumang kasulatan ya ray paggug̱uuyan ang Gog may Magog . Yang katuyuan na magpasagpun da tung nira ang para mamaningayaw ra tung gira . Yang kinadaramelen nira , maning pa tung kenay ang indi mabilang-bilang .
46006011	Grace	Atii kanay ang indiamu pa nag̱apagtalig tung ni Ginuung Jesus , maning kang pisan tia yang mga pag̱urubraen mi . Piru numanyan pinagpunasanamu ra yang Ampuan tang Dios tung mga kasalanan ming mga maning tiang durug kaligna ang maning pa tung pinagdig̱uamu ra anya . Pinagpabag̱ayamu ra ka ni Jesu-Cristo tung anya ang para liw̱ianuamu rang magpalenget tung anya . Pinag̱usgaranamu ra ka nganing anyang saluamu rang pisan tung pagterelengen na . Yang tanan ang atiang pinagbuat na para tung numyu , duun da ipatielay na tung pagpakugmatay ni Ginuung Jesu-Cristo , duun da ka ipapanaway na tung pag̱urubraen yang Espiritu Santo ang yay nangimaklu tung mga kinaisipan mi ang asta may pinakaw̱ut na ra ka man ang matinlu tung mga pag̱urubraen mi .
55001012	Faith	Ya ra man nganing ay nag̱atengeran na ang nag̱apasaranaw ra ta mga pinitinsiang mga maning taa . Piru indi ra ka enged nag̱ikaeyaku . Kipurki sunaduu rang pisan yang pinagtalig̱anu . Kapurisu , dakulu yang kumpiansaw tung anya ang kayanan nang amlig̱an yang Matinlung Balitang naang itinalig na tung yeen ang asta kaw̱utun da ilem yang uras ang ipaglekat na .
49006018	Faith	Tung pagpasangkap mi tung tanan ang atiang nag̱ipasangkap yang Dios tung numyu , eklan mi tung pag̱arampuen mi ang yamug pagpataw̱ang enged ang pirmi tung Dios . Maskin unu pay mapanawan mi , luw̱us dang ipag̱ampu mi tung anyang kumpurming unu pay ipaisip yang Espiritu Santo tung numyung ipag̱ampu . Ya ra ka nganing ay ipagpaabtik ming ipagpaderep tung pag̱arampuen mi ang indiamu enged magpaluw̱ay . Pati yang kadaklan ang mga kaarumanan ming mga tumatalig , indi mi enged paglipatan ang ipag̱ampu ang parariuamu ka man ang binuat yang Dios ang mga tauan nang sadili .
52001001	Grace	Yang nagpasulat yang sulat ang atia ya ra yuung ti Pablo kasiraanami ra ka na Silas ni Timoteo . Ipinaekel da yamen tung numyung sam pundaan asan tung Tesalonica ang may pagrarampilan mi ra yang Ama tang Dios durua ni Ginuu tang Jesu-Cristo . Yang nag̱ipag̱ampu yamen ang mas pang maispirinsiaan mi yang kaneeman nira ig mas pang ikasadya mi yang kaampiran mi tung nirang atiang baklu .
50004005	Faith	Kaministiran kang ipaita mi tung tanan ang mga masigkatau mi ang ta yamu mapinaurayen . Ay kipurki yang uras ang ipaglekat ni Ginuu ta nag̱aalenget dang nag̱aalenget .
46011026	Faith	Nag̱aulitu ra ilem ngani yang palaksu nang atia ay gustuu ilem ang pamaridengdengan mi ta maayen ang kada mapangan mi tiang tinapay , kada mainem mi tiang binu , ya kay pagparaintindien mi kung unu pa enged ay nag̱adapatan yang pagpakugmatay ni Ginuu ta ang asta ra ilem tung ipaglekat na .
59005015	Faith	Numanyan tung pag̱arampuen nira , kung may pagtalig nira ang yang nag̱aingaluk nira tung Dios ipakdul na tung nira , asan da magmaayen yang paglaru ay paktelen da yang Dios ang papagmaayenen . Dispuis kung alimbawa may mga kasalanan ang nagkarabuat na ang muya ya ray natengeran yang masiit na , punasen da ka dayun yang Dios .
55001003	Faith	Pagpasalamataw tung Dios ang yay nag̱atuuanu ang pariu ka tung mga kinaampuu ig limpiung pisan yang painu-inuung pagtuu tung anyang anday basulun na tung yeen . Tung pagpasalamatu tung anya , nag̱ademdemana yeen ang nag̱ipag̱ampung pirmi , law̱iig kaldaw .
66006016	Description	Pagkatapus dayun dang namagtag̱am ta lalang tung mga bukid may tung mga yuntu ang namansianing , “ Aay , tambakayami ra ilem numyung italuk ang para indiami ra ilem maita yang pagkarung tung siang bulawan ig indiami ra ka sakpen yang kasisilag̱en yang pag̱aningen ang Karniru !
66002017	Description	Purisu kung nainu pay pamamati , kaministiran intindien nira ta mupia kung unu pay nag̱ianing yang Espiritu Santo tung mga tumatalig ang pamagsaragpun-sagpun ang kada sam pundaan . Kung tinu pay indi magpadeeg tung sistimang atiang pangkaliw̱utan , yay pakdulanu yang pag̱aningen ang manang itinaluk . Dispuis pakdulanu ka ta maning pa tung batung kulit ang may aran ang baklu ang isinulat asan ang inding pisan nag̱aske-askean ta tau , kung indi , suluminting makdek asan , ultimu ilem yang pakdulanu . Ya ra ilem tia ay maaningu tung numyu . ’ ”
61002003	Sin	Dispuis kumus mainamlukun tung kuarta yang mga manigtulduk ang atia , tag̱amanamu ra nirang lukuen tung nag̱itulduk nirang inimu-imu ka ilem nira ang basi pa ra ilem mapag̱inguartaanamu ilem nira . Ang pagkatapus belag̱an kang lag̱ing intrimis ilem yang paaman natetenged tung kalainan ang ya ray maagmaan nirang asta tung sampa .
53002011	Sin	Kapurisu natetenged enged nirang namagpakuindi tung kamatuuran , itug̱ut da ilem yang Dios ang malpes da ilem ang magkaradayaan ang asta mamamanged da ilem ang pisan tung tanan ang nag̱ipag̱ambu yang taung atia ang pulus bukli .
45002024	Sin	Ayw̱a indiamu aningenu sipurki may sasang napabtang tung kasulatan ang nag̱atemeng dang pisan tung numyu ang mag̱aning , “ Ekel tung mga ubra-ubra ming mga Judio , pati yang dengeg yang Dios ang yay nag̱aningen ming Dios mi , asan da ka ngaumid tung pagduruminaren yang tag̱a duma-rumang nasyun tung numyu , ” mag̱aning .
55003008	Sin	Katulad ka tung ni Janes durua ni Jambres atiing tukaw ang namagpakigkuntra tung ni Moises , yang mga manigtulduk ang atiang nag̱ipabantayu tung nuyu pamagpakigkuntra ka tung kamatuuran ang naang nag̱ipagpakaw̱ut ta . Ay ya pa ag̱ari , maning pa tung nalubuk da yang mga isip nirang naplekan da ta pag̱intindi nirang matandes . Tinalyuran da ngani yang Dios ang belag dang bag̱ay ang piaran na pang magturuldukun tung duma ay natetenged yang kamatuuran ang liit tung anya tinalyuran da nira .
66003019	Recommendation	Ta yeen , tanya , kumpurming tinu pay nag̱agegmaanu , ya ray nag̱apatigbak-tigbakanu ta bitala ang para disiplinaenung tadlengen . Purisu magpaderepamu ra ta ustung manligna tung pamatuy-patuy ming atia tung yeen .
45005001	Faith	Kapurisu numanyan kumus inusgaranita ra ka man yang Dios ang saluita rang pisan tung pagterelengen na natetenged ilem tung pagtalig ta yang sadili ta tung ni Ginuung Jesus , duun da ngaulikay yang kaampiran ta tung Dios ekel tung ni Ginuu tang Jesu-Cristong nagpakugmatay .
54004016	Recommendation	Amlig̱an mung amlig̱an yang mga ubra-ubra mu pati yang nag̱itulduk mu ang parariung ipausuy mung pirmi tung pitik ang para magkatunuan . Ay kipurki kung yay padayunan mu , asan da ngaipalibriay mu yang sadili mu tung pagkatalang pati yang pamagpamati tung nuyu , ya ka .
44026011	Violence	Muya-muyang pinampaparasanung pinampaanut kung may nagkarapanawanu duun tung mga pagsaragpunan yamen ang mga Judio . Ay tinag̱amanu ra rin ang panregsen ang para magbitala ta malain tung ni Jesus ang aningen nirang buklien . Pinanikaru pa nganing ang pinanrutus asta duun tung mga siudad ang alalawiren , yang kasisilag̱enung duru tung nira .
48005019	Sin	Numanyan kung natetenged tung dating pagkatau tang mapinagpanadili indi mataluk yang mga ubra-ubrang nag̱ipalua na . Asan da ta pangumbaw̱ay may pangunlalii , asan da ka ta pagpakled tung mga malalaway ang pagburuaten ang andang pisan ay eyak-eyak na .
46003007	Grace	Kapurisu yuung nagluak asta tanyang nagbenyag , belag̱an ang yami yay impurtanti , kung indi , yang dapat ang pabilug̱an ta mga isip ming dayawen , ultimu ra ilem yang Dios ang yay nagpatubu .
46001007	Faith	Purisu yang pinakaw̱ut na , mintras paglalangkag̱enamung pagpakbat tung uras ang ipagpabistu yang Dios tung ni Ginuu tang Jesu-Cristong maggaraemen , indiamung pisan magkulangen ta mga abilidad ang atiang nag̱ipaeyang yang Espiritu Santo tung numyung sari-sari .
66014002	Description	Pagkatapus may nagngelung busis duun tung langit ang durug tunul ang kung pamatianu , ang kaisan midyu tung dinag̱unu yang lakun ang pamamuka . Puidi kang aningenu ang kaisan midyu tung duldul ang darakulu ang paglelpaken ubin midyu ang kaisan tung turugtug̱an yang mga dikuirdas ang atiang pag̱aningen ang arpa .
44010043	Faith	Tanya kang lag̱i ay ipinagpaingmatuud yang tanan ang mga manigpalatay yang bitala yang Dios ta namagtukaw ang mga panimpu ang kumpurming tinu pay magtalig yang sadili na tung anya , ya ray patawaren na tung mga kasalanan na natetenged ka man tung pinagtalus nang nagpakugmatay . ”
45002007	Faith	Kung kisira may mga taung pagprusigir ta maderep tung mga pagburuaten ang matitinlu natetenged yang pag̱asikad nira ang tung uri tanira padengeg̱an da ta maayen yang Dios ang pabanalen , yang ibles na tung nira , tugtan na rang magpasapen tung anyang asta tung sampa .
66001004	Grace	Yang may sulat taa yuung ti Juan . Ipinaekelu ra tung numyung pitung pundaan yang mga tumatalig tung ni Jesu-Cristo asan tung sinakepan yang Asia . Tukaw-tukaw nag̱ipag̱ampuamu ra yeen ang mas pang maispirinsiaan mi yang kaneeman yang Dios ang pagpadag̱en-dag̱en tung numyu , kasiraan da ka tanira yang Espiritu Santo may ti Jesu-Cristo , ig mas pang pasadyaenamu ka nira ekel tung kaampiran mi tung nirang naang baklu . Yang Ampuan tang Dios , asan da kang lag̱i disti pa tung katebtew̱an ang asta ra ilem simanyan ig idayun na ka enged agyapun yang pagtaraw̱angen na tung yaten ang mga tauan na ang asta matapus yang tanan ang pinagplanu na . Yang Espiritu Santong may kaya nang anda enged ang pisan ay kakulangan na , yag tatalungang pirmi tung siang bulawan ang pagkarungan yang Dios . Ti Jesu-Cristo tanya yay matalig̱an tang magdiklara yang kamatuuran ang liit tung Dios . Yay pinakatukaw tung tanan ang binui si kang uman yang Dios ang pinaliit tung mga minatay ang ya ra kay sugtun ta tung anya . Tanya kay may kagaeman ang magsintinsia tung tanan ang may mga katengdanan tung bilug ang kaliw̱utan . Bag̱ay ang pisan ang yay dayawen tang pirmi natetenged tung gegma nang durung pisan agkalutuk tung yaten . Pinaluasita ra nganing anya tung pagkakirepen ta tung pagpakasalak ta ekel tung pagpaturuk na yang dug̱u nang nagpakugmatay .
44019004	Faith	Mag̱aning si ti Pablong nagbadbad tung mga kinaisipan nira , “ Kung tung bag̱ay , yang linagpakan yang pagberenyag̱en ni Juan tung mga masigka Judio na , ang para asan da ngaipailalaay nira ang tanira nanligna rang matuud tung mga kasalanan nira . Piru yang mga taung pinamenyag̱an na , pinanganing na ra kang pirmi ang may sasang nag̱auri pa tung anya ang ya ray dapat talig̱an nirang magtapnay tung nira , bilang ti Jesus da tii , ” mag̱aning ti Pablo duun tung nira .
61002009	Violence	Intunsis asan da ngaintindiay ta ang yang Dios talagang nag̱askeng maglibri tung mga taung kumpurming bilug yang mga isip nira tung kalelyag̱an na , maskin unu pag liwag yang mga pagsubuk ang magkakaw̱ut tung anya . Ig yang kumpurming may mga buat-buat nang mga malalain , nag̱aske kang magsilut tung nira , mintras nag̱ielat na tung uras ang ipagsintinsia nang pangultimu .
58011016	Grace	Piru belag ya mamangandem ang mamagbalik , ya ra pangyenget-yengetay ang para mangapalg̱ud tung sam bilug ang lugar ang yay mas matinlung matiniran nira , bilang yang pag̱atiniran enged yang Dios mismu . Purisu kumus maning da ka man tia yang pagtaralig̱en nira tung anya , indi naeyak yang Dios ang aningen nirang yay Dios nira . Nag̱askean ta tia ay taniray pinagsimpanan na ta sasang siudad ang ya ray pakigsapenan nira tung anyang asta tung sampa .
54004007	Recommendation	Piru yang mga isturia-isturiang atiang nag̱ipakli yang duma tung kamatuuran ang nag̱itulduk , indi mu ra enged intindien ay imu-imu ta tau ka ilem ig andang pisan ay pakaw̱utun nang matinlu . Kung indi , katulad ka tung sasang manugkayam ang pirming pagpaawat ang pagpaktel tung tinanguni na ang para simpan dang pisan tung paglaban , yawa ya ka . Pirmia ra kang magpaawat ang magpaktel tung pag̱urusuyun mu tung kamatuuran ang para yang pag̱urulag̱en mu atu rang pisan tung kalelyag̱an na .
66020009	Violence	Mamagwasak da tanira tung intirung kaliw̱utan ig mamagleseb da tung pag̱atiniran yang binuat yang Dios ang mga tauan na ang ya ka man mismu yang siudad ang nag̱amaal na . Piru tung pagleseb nira , pabungsaran da tanira ta apuy ang ya ray madiaduan nira .
44010048	Description	Kapurisu , kumus anday nag̱iw̱ek-iw̱ek , dayun dang nagkalalangan ang tanira mamampabenyag da ang para mamagpapruiba ang tanira namagpagaem dang matuud tung ni Jesu-Cristo . Pagkatapus tia , dayun dang namag̱imbitar tung na Pedrong mamagpadayun da kanay tung nira ta pira pang kaldaw .
45002019	Grace	Yadwa pa , pagtalig̱amu ka ang matakuamu rang manuldukan tung mga taung tag̱a duma-rumang nasyun ang anda pay naerem nirang masyadu natetenged tung Dios . Bilang yamu ray nabtang ang mga manigpasanag tung nirang makiklep pa yang mga pag̱irisipen nira .
62002025	Grace	Dispuis ya taa yang pinangakuan yang Dios tung yaten ang kumpurming pagpadayun tung pagpakigkapulit tang atia tung anya . Tugtanita anyang magpakigsapen tung anya ang asta tung sampa .
59003017	Description	Piru yang pagkamatakung nag̱ipaeyang yang Dios tung yaten maning taa yang pasais na . Landaw tung tanan yang pagkabilug yang isip ta tung anya ang indi magtenakan . Asan da maniel yang kadaklan ang mga pasais tang nag̱auyunan nang maning taa . Asan da ta pagsikad ta ang ita pirming mag̱uruyunan yang mga kaarumanan ta , asan da ka ta pagkaamumu tang belag̱anita ka maliwag ang pakigkesenan . Dispuis duruita kag kainildawen tung mga aruman ta ig duru kang mga ubra-ubrang mapalua ta ang ikaayen nira . Dispuis pa , kung natetenged tung pagsarapeten ta tung mga aruman ta , pantay-pantay ilem ang anday pinilikan ig alawid tung yaten yang pagpakaayen-ayen ilem .
43003035	Faith	Ay ya pa ag̱ari , tanyang pag̱aningen ang Ana nag̱agegmaan ta duru yang pag̱aningen nang Ama na . Purisu yang tanan ang bag̱ay ipinabtang na tung pudir na .
61003009	Grace	Asan da ngaintindiay ta ang yang Dios belag̱an mapinaw̱aya-w̱ayaen ang magkereng tung pinangakuan na ang katulad ka tung nag̱alaum yang duma . Kung indi , durug kapinarurusun tung numyu . Ay anda enged ay gustu na ang may mablag tung anyang masintinsiaan tung kalainan ang atiang nasambit , may sam bilug . Kung indi , yang gustu na ang basi pa ra ilem ang yang tanan ang mga tau eyangan da ka ta ipagsug̱at nira tung mga kasalanan nira .
46007007	Grace	Kung tung bag̱ay , tung yeen ilem , gustuu rin ang yamung tanan magkapariu ka tung yeen ang sinsilyung tinanguni . Piru , maskin nag̱apagbitalaw ta maning tia , sasa may sasa tung yaten , sinagpakdulay yang Dios ta anya-anyang linya . Purisu masig̱usuy . Yang duma pinakdulan na ta linya nirang maskin indi ra mangasawa ubin magpakasawa , belag maliwag tung nira . Ig yang duma pinakdulan na ra ka ta linya nirang magkatinir ta kasawa .
46014001	Recommendation	Kapurisu yang sikaren mi enged ang yamu pirming maggeregmaan ta ustu . Paderepan mi ra ka yang mga abilidad ang atiang nag̱ipakdul yang Espiritu Santo , kapin da enged ang yamu paeyangan na ta abilidad ming magpadapat ta sasang bitalang ya ag̱ipaeyangay na tung mga isip mi .
47004006	Grace	Tanya ilem ay nag̱apabilug̱anung nag̱ipagpakaw̱ut ay natetenged yang Dios ang nagkalalangan atiing primiru ang yang kaliw̱utan ang makiklep pa rin ay manadlaw ra , ya ra ka man mismu yang nagpasanag tung kinaisipanung makiklep pa ka rin ang para asan da nga bilug̱ayu yang kasusulawen na mismu tung ityura ni Jesu-Cristong nagpaita tung yeen .
44018024	Description	Taa numanyan , may sasang Judiong tag̱a Alejandria ang nag̱aranan tung ni Apolos ang nagkaw̱ut duun tung Efeso . Tanya sasang baling mametang-betang ta bitala , yadwa pa sag̱ad tung napabtang tung kasulatan .
58013012	Grace	Kapurisu pati ti Jesus , ang para mapabag̱ayita ra anya tung Dios ekel tung pagpaturuk na yang sadiling dug̱u na , duun da ka tung lua yang siudad yang Jerusalem nagpakugmatay .
56002015	Recommendation	Yang mga bag̱ay ang atia , ipagpaintindi mu tung mga tumatalig asan ang nunut da ka ta pagpaktel mu tung mga isip nirang mamagtuman . Kung may asan ang indi magpauyun , ya ray sugpatan mu ta mupiang tadlengen . Ipaita mu enged tung nira ang yaway piniaran ni Ginuu ta ta katengdanan mung magpaiwan-iwan tung nira . India ra enged magpadeeg kung may magkuntra tung nag̱ipagpaintindi mu , maskin tinu pa .
62004009	Grace	Maning taa yang pagpaita yang Dios yang gegma na tung yaten . Yang pag̱aningen nang Ana Nang indi mapakdingan ya ray tinuw̱ul nang magpakiunung tung yaten ang mga tau ug̱ud ekel tung pagpakugmatay na mapaeyanganita ra anya ta ipagpangabui tang baklu ang mag̱atu tung Dios .
43017024	Grace	Ama , yang mga taung naang ipinagtalig mu tung yeen , gustuu ang kung ariaw pa , ay duun ka tanira tung teparu ug̱ud mabilug̱an da nira yang kasusulawenu atiing dating ipinakdul mu tung yeen natetenged tung gegma mu tung yeen atiing indi pa nag̱aimu yang kaliw̱utan .
45003016	Sin	Maskin ay pa manganing , pagpanrangga tung mga masigkatau nirang pagpakdul ta kalbatan .
58004014	Faith	Simanyan ita may sasang paring inding pisan mapasiring-siringan duun enged ang pisan tung katalungaan mismu yang Dios , ay duun da tanya nagpaabwat tung kaabwat-abwatan ang pisan yang langit . Anday dumang nag̱aaningu , kung indi , ti Jesus ang yay pag̱aningen ang Ana Yang Dios . Kapurisu , kumus duun da ka man tanya agpangerengan tung yaten , magpakabalurita rang magdiklara tung duma may ruma natetenged tung anya ang simanyan ultimu ra ilem tanya yang panalig̱an ta .
61001017	Grace	Ay kipurki atiing pagpadengeg ta mupia ni Ama nang Dios tung anya , may busis ang duun manliit tung anyang yay Makagag̱aem tung tanan ig inding pisan mapasiring-siringan yang kadengeg̱an na ang maning taa yang pagpasapet na tung anya : “ Uay , atia ra yang pag̱aningenung anaw ang ya enged ay nag̱agegmaanung nag̱auyunan ta mupia , ” ag̱aaning .
46012011	Description	Yang tanan ang mga abilidad ang atiang nagkarasambitu pulus ya ag̱ipaeyangay yang Espiritu Santo ang ya kay nag̱ipamarti-parti na tung sasa may sasa tung yaten , ang kumpurmi ra ilem ang nag̱alelyag̱an na , anya-anyang abilidad sinagpakdulay na .
66008012	Description	Pagkatapus tia , yang pangyaepat ang angil , ya si kay nag̱eyep yang budyung na . Pagkatapus may sasang suminakep da tung kaldaw may tung bulan may tung mga dumakel . Yang pinakaw̱ut na , tung tulung parti yang uras ang dati-rating nag̱ipagpasadlaw nira , nagkarabuinan da ta salegsang parti . Bilang tung seled mag̱apun , tung tulung parti yang uras na , yang sam parti makiklep dang pisan ig tung seled magdamal , ya ka .
44018017	Violence	Numanyan yang tanan ang mga tau asan ang belag̱an mga Judio ya ray namagdeep tung ni Sostenes ang yay sasang pagmangulu tung sam pundaan yang mga Judio . Pagkadeep nira , dayun da nirang pinagtaraw̱angan ta pamalu duun tung katalungaan mismu yang pag̱usgaran . Piru indi ka ilem sinapet ni Gubirnadur Galion .
43010039	Violence	Atii , tinag̱aman si rin nirang dineep , piru nagpalias dang nagpapuklut tung mga kalima nira .
47004016	Faith	Purisu ya ray nag̱atengeran na ang indiaw ka enged pagpaluw̱ay tung pag̱erekelenu yang katengdananung naa . Maskin amat-amat da ka man ang magluluw̱ay ra yang tinanguniung naa , piru yang kinaisipanu ya ray nag̱imakluen yang Dios tung kaldaw-kaldaw .
43012003	Description	Numanyan ti Maria , nangkel da ta sasang paamut ang pag̱aningen ang nardus ang yay durug kamaal ig pag̱as ka pa man . Ya ray ibinukbuk nang luw̱us tung kakay ni Jesus . Yang kadakel na tenga tung sang litro . Pagkatapus tinarapuan na yang bua na . Yang banglu na nag̱ulimpeg da tung intirung balay .
58011009	Faith	Natetenged tung pagtalig na tung Dios , nagpauman da duun tung banwang atiing pinangakuan yang Dios tung anya , piru yang pagkabetang na duun maning pa tung sasang dayuan ka ilem ang anday may anya duun . Yang tininiran nira yang mga aruman na mga turda ka ilem ang ya ag̱ipaketayay ang kada mamagpauman . Maskin pa nganing ti Isaac ang ana na pati ti Jacob ang apu na ang naglulug̱uran da ka tung pinangakuan yang Dios tung anya , maning ka ilem tiang pirmi yang pagkarabetangen nira duun .
50003017	Recommendation	Mga putulu , magsarasaanamu ra tung pag̱urusuyun mi tung mulidung ipinagpaitaw ra tung numyu . Kung tinu pa asan ay pag̱usuy ra tung mulidu yamen yang mga arumanu , ya ray paniiran ta kadaklan ang pasuaran , belag̱an yang indi ra pag̱usuy .
48006002	Recommendation	Kung tinu pay may kalbatan na , pakigdamayan ming taw̱angan . Asan da nga tumanay mi yang sasang katuw̱ulan ang nag̱ipatuman ni Jesu-Cristo tung yaten ang mga tauan na .
59002024	Faith	Kapurisu asan da ngaintindiay mi ang tung pag̱urubraen yang sasang tau , duun da ilem nga pruibaay ang tanya talagang pagtalig dang matuud tung ni Ginuung Jesus . Belag̱an ang mag̱aning ang tama yang pagtaralig̱en na kung anday pruibang maita tung pag̱urubraen na .
45009014	Faith	Ta , unu pay nalagpakan na tia ? Aningen ta w̱asu ang belag̱an tama yang pagpilik yang Dios ang maning tia tung kumpurming tinu pay nag̱alelyag̱an nang piliken ? Abaa , indi ra ka enged magkatama tia !
45014001	Recommendation	May mga putul mi asan ang masyadug katinaklingen . Kaministiran ang risibien mi tanirang pakignunutan tung matinlu . Indi mi enged tag̱aman ta pakigsug̱a natetenged tung pag̱irintindien nira tung mga riglamintu .
66012007	Violence	Pagkatapus tia , nagkagira ra yang langit . Ti Miguel ang yay sasang angil ang pinakaabwat may yang mga angil ang pag̱apanuw̱ul na , namagpakiglaban da tung dragun ig yang dragun tanya nagbatuk da ka tung nira , kasiraan da ka tanira yang mga angil ang pag̱apanuw̱ul na .
49004026	Recommendation	Kung alimbawa masilag̱amu , ya rag palamig̱ay mi yang isip mi ug̱ud indi makanayan ta ipagbuat mi ta kasalanan tung sasang putul mi . Purisu indi mi ra enged pasalpan ta kaldaw yang kasisilag̱en mi .
60003009	Recommendation	Indiamu enged mangimalesan tung nagbuat ta malain tung numyu . Indiamu ka mag̱insultu tung nag̱insultu tung numyu . Kung indi , anday dumang ibles mi tung nira , ya ingalukay mi tung Dios ang pakaayenen na ta mupia natetenged ya ra ka man ay ipinagbeteng na tung isip mi atiing primiru ang ya ray buaten mi tung mga masigkatau mi ug̱ud asanamu ra ka nga pakaayenay na .
43008029	Grace	Dispuis yang nagtuw̱ul tung yeen , pagpakigsasa ka tung yeen . Indiaw ra ka nag̱apaw̱aya-w̱ayaan na natetenged pirmiaw kang pag̱usuy tung nag̱auyunan na , ” mag̱aning .
49006014	Recommendation	Kaministiran ang magpakbungamu ra tung sasang sundalu ang baklu ra manalunga tung mga kabatuk na , magpasangkap da kanay ang para simpan dang magbatuk . Katulad tung anyang magtaked ta akes tung awa na ang para mabtik dang mag̱ulag , yang maning pa tung iakes mi , ang yamu pirming mag̱usuy tung pitik yang kamatuuran ang liit tung Dios ang nunut da ka ta pamitala ming pulus matuud . Katulad ka tung sundalung magsapin ta lakub na tung debdeb na , yang maning pa ilakub mi ang yamu pirming magbuat ta pulus magkatama .
66001020	Description	Numaan ipaintindiu ra tung nuyu kung unu pay nag̱adapatan yang pitung bilug ang dumakel ang naang nag̱aita mung nag̱atapnayu tung kalimaung naang tuu pati yang nag̱adapatan yang pitung parabdungan ta kaas ang naang pulus bulawan . Naang pitung bilug ang dumakel ya ra yang pitu nga tauan ang pinagpilik da yang mga kaarumanan nirang mangerengan tung pitung pundaan yang mga tumatalig tung yeen ang pagkatapus ipakaw̱ut da ka nira tung mga kaarumanan nira yang sulat ang italig mu tung nira sasa may sasa . Naang pitung parabdungan ta kaas , ya ra yang pitung pundaan mismu , ” ag̱aaning duun tung yeen .
58002009	Grace	Kung indi , yang nag̱apabilug̱an ta ra ta mga isip ta , ya ra ti Jesus ang sinug̱ut na rang pisan yang pusisiun tang mga tau . Ay atiing pag̱ingtau nang bilug , tung gesyeng uras ka ilem ipinaaranek ka yang Dios tung mga angil ug̱ud ekel tung kaneeman nang durung pisan agkabew̱ereng , itang tanan mapangerenganita ra ni Jesus ang magpakugmatay . Dispuis natetenged enged tung pagpasar na tung kamatayen ang atii , pinadengeg̱an da ka yang Dios ta maayen .
50002013	Grace	Kayanan ming usuyun tia gated yang Dios mismu yay magpaeyang ta kalelyag ming mag̱usuy tung kumpurming unu pay nag̱auyunan na pati yang ketel ming mag̱usuy , ya ka .
43015011	Grace	“ Nag̱aningenamu ra yeen ta maning tia ay ug̱ud yang kasadyaanung pagtuman yang nag̱ituw̱ul ni Ama tung yeen , ya kay kasadyaan ming pagtuman yang nag̱ipanuw̱ulu tung numyu ang anda ray magdeeg tung kasadyaan ming atia .
54001001	Description	Yang may sulat tia , yuung ti Pablong nag̱ing sasang apustul ang pangerengan tung ni Jesu-Cristo natetenged tung kalalangan yang Dios ang pagtapnay tung yaten , durua ni Jesu-Cristo ang yay nag̱apakbat tang magpalua yang tanan ang nag̱aelatan ta .
54002009	Recommendation	Asta yang mga kaputulan tang mga baw̱ay , yang nag̱aingaluku tung nira , ya taa . Kaministiran ang yang pag̱araw̱elen nira eklan nira tung magkabag̱ay tung pagterelengen ta duma may ruma ang anda kay ekel nang danyu tung mga lalii , kung indi , tung katamtaman ilem . Indi ka nira pasubraan yang pagpurusturaen nira tung mga bua nira ig tung pagsuruutun nira ta mga alaas ang bulawan ubin mga musya ubin mga aw̱el ang durug maal .
43002015	Violence	Numanyan , pagkaita ni Jesus tung nira , anday duma , nagpamegkes da ta mga pinling binuat na rang latigu . Ya ray ipinagpamurdun na tung nirang tanan ang ipinampalua , pati karniru pati baka . Asta yang mga lamisaan yang mga manigbailu ang atiang punuk ta mga kuarta , ya ray pinamaliskad na ang asta nagkaraburarag da ilem .
49002010	Grace	Ay kipurki suluminti ilem tanya ang may pag̱urubraen tung mga sadili ta ay atiing pagtalig ta tung ni Jesu-Cristo , maning pa tung bakluita sing inimu na Yang katuyuan na tia ay ug̱ud simanyan mapagpaluaita ra ta mga buat-buat ang matitinlu ang disti pa tung primiru , ya ra kang lag̱i ay ipinagsimpan na ang para ya ray buaten ta .
60004012	Recommendation	Mga putulung nag̱amaalu ta mupia , indiamu ilem mabereng tung mga pinitinsiang atiang malbat ang nag̱apasaran mi ang yay maning pa tung sasang maktel ang apuy . Ay asanamu rag sukdaay yang Dios . Indiamu ka maglaum ang midyu tung anda ray patinumas yang nag̱ainabung atia tung numyu .
66019007	Recommendation	Magkalipayita ra ta duru ang nunut da ka ta pagpadengeg ta tung anya . Kipurki kinaw̱ut da ka enged yang uras ang ipagpakumbira na tung pag̱aningen ang Karniru ay mangasawa ra ig yang binalay na simpan da kang magpakasawa tung anya .
49006017	Recommendation	Katulad tung sundalung may tudung nang makgat ang nag̱isuklub na tung kulu na ang para indi dultan ta matarem , yang maning pa tung isuklub mi tung mga kulu mi ya ra yang kasiguruan yang mga isip mi ang yamu pinakdulan da ka man yang Dios ta kalibrian ming durug baked . Katulad tung sundalung may sabling durug tarem ang ipagsibat na tung mga kabatuk na , yang maning pa tung sabli ang ipagsibat mi tung mga kabatuk ming atia , ya ra yang bitala yang Dios ang yay nag̱ipagpademdem yang Espiritu Santo tung numyu .
44007024	Violence	Pagkatapus may sasang masigkanasyun nang naita nang nag̱adeeg-deeg̱an da ta sasang tag̱a Egipto . Purisu dayun dang nanaw̱ang tung nag̱adeeg-deeg̱an ang asta binles na yang tag̱a Egiptong inimatay .
53003013	Recommendation	Ta numyung kadaklan , mga kaputulan , indiamu ilem magmataka tung pagburuaten mi yang matitinlu .
46016013	Faith	Buinu , magpaabtikamung pirmi . Padayunan mi ka yang pagparanangeren mi tung Matinlung Balita . Magpakabaluramu kang magpakatenten .
44007043	Sin	
53002015	Recommendation	Kapurisu , mga kaputulan , idayun mi yang katenten yang isip mi . Bilang ipapeg̱et mi enged tung mga isip mi yang ipinagtulduk yamen tung numyung pulus ka man ipinag̱intriga ni Ginuung Jesus tung yamen , maskin ya ray ipinagngel yamen tung numyu ubin yang isinulat yamen .
47005005	Grace	Anday dumang nagsimpan tung yaten ang para maispirinsiaan ta tia , ya ra yang Dios mismu . Asanita ra nga simpanay na atiing pagpatinir na tung yaten yang Espiritu Santo ang yang kaalimbawaan na maning pa tung sasang pundung ipinatkaw na tung yaten ang ya ray pagbakeran yang mga isip tang talagang palg̱urunita anya tung kaayenan ang atiang pinangakuan na .
54002011	Recommendation	Dispuis kung nag̱apanuldukan da yang mga lalii , kaministiran ang yang mga baw̱ay mamagpamati ra ilem ang indi ra ka magsublang-sublang , kung indi , ilalaen nira ta maayen yang katengdanan ang ipiniar yang Dios tung mga lalii ang magturuldukun tung sam pundaan .
54005019	Recommendation	Yang sasang pagmaepet-epet , kung alimbawa mabangdanan ta malain ang ya ray ikig̱a tung nuyu , indi mu ra kanay intindien , mintras anda pay magpaingmatuud ang durua ubin tulu nga tauan .
45016016	Recommendation	Pati yamung tanan asan , kada magsaragpunamu ra nganing tung numyu-numyung grupu , magsarapetanamu ka tung matinlung pasais ang mauyunan yang Dios ug̱ud asan da nga bistu kung unu pag katedek yang paggeregmaan ming magpurutul . Asta yang tanan ang mga tumatalig tung ampir tani ang kada sam pundaan ang ti Jesu-Cristo ay may anya tung nirang tanan , pamagpakikumusta ka tung numyu asan .
66018019	Description	Pagkatapus dayun dang mamangakep ta apuk tung tanek ang ya ibukbukay nira tung mga kulu nira natetenged tung kunsimisiun nirang subra . Nunut da ka ta pagtarangiten nirang mag̱aning , ‘ Abaa , lastima ilem , kanugun ang pisan yang siudad ang atiing bantug da rin tung intirung kaliw̱utan ang yang mga pruduktu na , ya ra rin ay pinagmanggaran yang tanan ang may mga salaayan ang panteeb . Ang pagkatapus tung seled ilem sang uras nakapasan dang pisan , ’ ” mag̱aning .
62003001	Grace	Teed mi tiang gegmang ipinagpaita yang Ama tang Dios tung yaten kung unu pag kalutuk ! Ag̱aningenita nganing anyang mga anaita ra anyang sadili ! Ig matuud ka man ang ya ra ka man taang nag̱abtangan ta . Ya ray natengeran na ang indiita rag sapten yang mga taung pamagpaguyud tung sistimang pangkaliw̱utan ay natetenged indi kang lag̱i sinapet nira ti Jesus atiing taa pa rin .
60005005	Recommendation	Yang iningalukung atia tung mga pamagmaepet-epet may lagpakan na ka tung numyung kadaklan ang belag̱an mga manigmaepet-epet ang maning pa tung mga kinamamulaan . Dapat kang magparanekamung pirmi tung nirang magpalalang . Yamung tanan , mga manigmaepet-epet kag belag , dapat kang magpararanekanamung pirmi ang para mapagsirirbianamu ta matinlu . Yang pagpararanekan ming tia yay buaten ming maning pa tung aw̱el ang pirming yag susuutay mi . Dapat ya ray usuyun ming kada sam pundaan natetenged may sasang napabtang tung kasulatan ang maning taa yang palaksu na : “ Yang Dios tanya , pagpakigkuntra tung kumpurming tinu pay pagdakul da yang kulu nang pagpalandaw tung mga aruman na , piru yang taung kumpurming mapinagparanek , yay paitaan na ta kaneeman na , ” ag̱aaning .
45003004	Faith	Yang matuw̱alu asan , belag maning tiay gustuung ianing . Simpri yang Dios dapat ang pirming magluang matalig̱an ang magkereng tung pinangakuan na , maskin ita magluaita pang buklien natetenged ka man ang indiita ra ka nagkereng tung pinangakuan ta tung anya . Yang bag̱ay ang atia , bistung bistu duun tung sasang isinulat ni Adi David atiing pagpauyun na tung pagpakusalak yang Dios tung anya natetenged tung sasang binuat nang durug kalain . Maning taa yang inaning na tung Dios tung uras ang atii : “ Kumpurming unu pay ipagpakusalak mu tung yamen ang mga tau , talagang magkatamang pisan . Piru ta yawa , maskin unu pay ipetel yang mga tau tung nuyu , kung maning pa tung kasu , india ra ka enged mapirdi-pirdi nira , ” ag̱aaning .
44009014	Violence	Maskin taa tung Damasco may katengdanan na ka unung ipinakdul tung anya yang mga paring arabubwat ang para magpadeep tung kumpurming tinu pay pag̱ambay tung nuyu . ”
61002001	Sin	Piru atiing tukaw , may mga tau asan tung mga Israel ang namag̱ambu ang tanira unu tinalig̱an da ka yang Dios ang magpalatay yang kumpurming ipaske na tung nira buat . Maning si ka tia yang mainabu asan tung numyu . May mga tau kang mag̱ambu ka ang tanira unu mga manigtulduk ka yang bitala yang Dios buat . May ipasag̱usut nirang mga nag̱itulduk ang kabuklian ang yay ikarangga yang pag̱irintindien ming ustu tung Dios . Maskin nganing yang nanggawad tung nira atiing pagpakugmatay na ang para tanya ra rin ay tingaraen nirang may kalalangan tung nira , ya pay indi nira ag̱ilalaen . Purisu inali ra ilem ang mataktakan ta ikadiadu nira .
43005018	Violence	Pagkadngel nira tia , mas pang naglain yang isip nirang namagdisididung mamagpaimatay tung anya . Ay belag ilem ang yang riglamintu nira natetenged tung kaldaw ang nag̱ipamaenay ay pinaglikdan na , kung indi , ginuuyan na pa ka yang Dios ang ya enged ay anyang sadiling Ama . Bilang nagpakpeng da tung anya .
46011002	Faith	Agdayawenamu yeen natetenged pagdemdemamu pang pirmi tung yeen ig nag̱apadayunan mi ka yang nag̱itulduk ang ipinag̱intrigaw ra tung numyu ang kumpurming ibinutwan ni Ginuung Jesus tung mga apustul na .
44002025	Faith	Bilang duun da tung anya nga matuuray yang sasang inaning ni Adi David atiing pagdayaw na tung Dios ang tukaw ang mag̱aning , ‘ Pirming nag̱asimanu ti Yawing pagpakigsasa tung yeen ay nag̱akegnganaw anya ta mupia ug̱ud indiaw ra delaan .
60001023	Grace	Magkabag̱ay ang pisan tia ay kipurki maning pa tung ipinanganaamu rang uman , ig yang pinangapunglan yang pagkatau ming atiang baklu belag̱an yang ginikanan ming suitu ta kamatayen , kung indi , ya ra yang sasang ginikanan ang banal ang yang pag̱irimakluen na tung numyu , asan da ipapanaway na tung bitala na ang durug kabuilu yang apiktar na tung isip mi ig andang pisan ay kauman-umanan nang asta tung sampa .
59005016	Recommendation	Purisu mag̱araminanita rang lag̱i sasa may sasa yang anya-anyang kasalanan ang pagkatapus mag̱arampuanita ra ka dayun ug̱ud asanita ra nga pamaayenay yang Dios tung pag̱alaru ta . Kipurki yang pag̱arampuen yang sasang taung pagbuat yang magkatama tung pagterelengen na , dakulung bag̱ay yang pakaw̱utun na .
43006047	Faith	Iugtulu tung numyu yang kamatuuran , kung tinu pay magtalig yang sadili na tung yeen ang magpagaem , atiang lag̱i paeyanganu ra ta baklung pagpangabui nang anday pagtapusan na .
43014018	Grace	Maskin magliitaw ra taa tung numyu , indiamu ipaalang-alangung pakapasan ta magpadag̱en-dag̱en tung numyu , kung indi , balikanamu ka enged yeen .
45003002	Grace	Yang matuw̱alu asan , dakele kang nag̱ikaayen tang mga Judio natetenged tung pagka Judio ta . Tukaw tung tanan , tung yaten ang mga kinaampu ipiaray yang Dios yang bitala na ang lug̱ud ka asan yang mga pinangakuan na tung nasyun ta .
49006005	Recommendation	Yamung mga kirepen , magpanangeramu ra kang pirmi tung mga ag̱alen mi taa tung katanekan ang tedek yang paggaralangen mi tung nira ang nunut da ka ta pangaman mi ang muya magkamaliamu pa ang katimbang nang ti Jesu-Cristo mismu yay pangag̱alenan mi .
45002004	Grace	Muya ya ra ilem agbaliwalaay mu yang kaneeman ang atiang nag̱ipaita na tung nuyung durug dakul ang india pa nag̱asintinsiaan na , ang indi , yawa ra ilem kanay ag̱agwantaay nang magparurusay . Ayw̱a , indi pa ka enged agsakpen yang isip mu ang yang nag̱ipagpaita na ta kaneeman nang atia tung nuyu ay gustu na ra rin ang basi pa ra ilem ang asana ra ngaeyangay ta ipanligna mu tung mga kasalanan mu ?
62005014	Faith	Purisu kung magpalengetita ra nganing tung anyang mag̱ampu , may kumpiansa ta ra ang kung unu pay ingalukun ta tung anyang kumpurming uyun tung kalelyag̱an na , pamatienita ra anya .
45015013	Faith	Buinu , yang nag̱ipag̱ampuu tung Dios ang yay pagpaeyang ta ipagpakbat ta tung pinangakuan na tung yaten ang pakasadyaen na ra ka enged ang pisan yang mga isip mi ig taw̱anganamu ra ka anyang mag̱uruyunanamu ra tung matinlu mintras pagtalig̱amung ustu tung anya ug̱ud ya rag durulang agdurulang yang pagkatenten yang mga isip ming pagpakbat tung tanan ang pinangakuan na ekel tung pagparaketelen yang Espiritu Santo tung mga isip mi .
43019041	Description	Numanyan duun tung rugal ang atiing pinaglansangan nira tung ni Jesus , may sasang kaluakan ang alenget duun . Ig duun tung kaluakan ang atii may leyang ang baklu pa ilem bangbangay tung batung padir ig indi pa nag̱apanlug̱uran ta patay .
66019020	Violence	Ang pagkatapus yang ayep nadeep da , durua tanira yang aruman nang ayep ang pulus bukli yang mga bitalang nag̱ipalatay na tung mga tau . Ya ra ka man mismu yang nangerengan tung aruman nang ayep ang nagpalapus ta mga pruibang makabew̱ereng tung uras ang atiing asan da ka pagpaniid tung anya yang aruman nang ayep . Yang mga pruibang atiang ipinagpalapus na ya ra kay ipinandaya na tung mga tau ang asta namagrisibi ra yang marka yang aruman nang ayep ig namagtuu ra ka tung bultung ipinasuad tung anya . Numanyan anday dumang binuat tung nirang durua , ipinamlek da ilem ta bui tung aw̱uyuk ang pag̱apuy ang yang pag̱aningen ang asupri ya ray nag̱ipagpagkal .
45012020	Recommendation	Kung indi , yang buaten ta , mag̱usuyita ra ilem tung sam bilug ang bitalang nabtang ka tung kasulatan ang mag̱aning , “ Kung alimbawa nag̱asuw̱uk da yang pagpakigsuay tung nuyu , papaanen mu . Kung alimbawa agkanalen da , paigmen mu ka ta wai . Ay asan da nga paeyak natetenged tung pagpakigsuay na tung nuyu , ” mag̱aning .
51003016	Recommendation	Kaministiran ang yang bitalang ibinutwan ni Jesu-Cristo tung yaten , yay pirming ipabalay mi tung mga isip ming paserew̱en ta maayen ang para yay mag̱ing pitik ang pausuyan mi tung tanan ang pag̱irisipen mi kag pagburuaten mi . Yang pagpabalay ming atia , ipapanaw mi tung pagsaragpun-sagpun ming magpurutul ang asanamu ra magturulduk-tuldukan ig magparaaman-amanan tung mga matitinlung pasais ming pagbitala ang matakuamu kang mamalpas . Ipapanaw mi ka tung pagkarantaen mi ta sari-saring klasi ta karantaen , mag̱ing mga karantaen ang atiang napabtang da kang lag̱i tung kasulatan , mag̱ing dating mga karantaen ming pagdayaw , mag̱ing mga kantang baklu kang nag̱ipaeyangay yang Espiritu Santo tung mga isip mi . Kung unu pay magkantaen mi , kaministiran ang tedek ang pisan tung mga pupusukun mi ig matinlu kang lag̱i yang pametang-betang yang mga sarabien na ang yay uyun ang pisan tung Dios ang ya kay nag̱apagngelan mi .
51003019	Recommendation	Pati yamung mga lalii , maalen mi enged ta maayen yang mga kasawa mi , indi mi enged deg̱a-reg̱aen .
54005016	Recommendation	Ibaliku ra kanay tung mga balung kapas ang pisan . Kung may tumatalig ang baw̱ay ang kasawaan pa ang yay may sadili tung sasang balung baw̱ay , dapat ang yay mag̱arasikasuen tung balung atia . Indi na ra palbatan yang mga kaarumanan nang sam pundaan ang papagsuituen ug̱ud yang suituen nira ya ra ilem yang mga balung kapas ang pisan ta magsuitu tung nira .
62005011	Grace	Ya taa yang linuaan yang pagpananged ta tung ipinagpaingmatuud yang Dios . Asanita ra pinaeyangan na ta baklung pagpangabui tang atu tung pagpangabui nang anday pagtapusan na ekel tung pagtaralig̱en ta tung pag̱aningen nang Ana Na .
62005012	Faith	Kung tinu pay may kaampiran tung Ana Na , yay may pagpangabui nang baklu ang anday pagtapusan na . Piru kung tinu pay anday kaampiran tung anya , anda pa kay pagpangabui nang baklu .
43008036	Grace	Kapurisu kumus yuu yang pag̱aningen ang Ana Yang Dios , kung yuuy magpaluas tung numyu tung pagpakirepen mi , intunsis luasamu rang matuud .
49003013	Faith	Kapurisu yang nag̱aingaluku enged tung numyu , ang belag yay panluw̱ayan mi yang mga kaliwag̱an ang naang nag̱abalitaan ming nag̱apasaranu tani , kung indi , ya ngani ay ikadengeg̱ay ming magdemdem ang yang nag̱ipag̱agwantaw tung tanan ang naa ay natetenged da ilem tung pagmaalu tung numyung belag̱an mga Judio ang para tung ikaayen mi .
45016018	Sin	Kipurki yang mga taung mga maning tia , belag̱an ti Ginuu tang Jesu-Cristo yay nag̱apagpaturuw̱ulunan nira , kung indi , ya ra ilem yang sadiling kalelyag̱an nira . Dispuis kung pabitalaen mu , durug katatalig kag durung pagbuladas nira tung mga taung pamamati tung nira ang asan da nga dayaay nira yang duma ang erekel-ekelan pa ta kulu .
45001029	Sin	Telengan mi ra ilem . Durung kalelyag nirang magbuat ta sari-saring mga malalain ang indi ka enged magkatamang buw̱uaten nira tung mga masigkatau nira ang katulad da asan tung magdarasun ang sambitenu . Asan da ta panalensen ang anday teregkaan yang kagustuan nira . Asan da ka ta pirming tima tung isip nirang magpakdul ta kunsimisiun tung aruman nira . Asan da ka ta durug kainiw̱eg̱en tung mga kaarumanan nira . Asan da ka ta nagamen da yang isip nira tung pagpangimatay tung mga masigkatau nira . Asan da ka ta durung kalelyag nirang magpundar ta suruayen . Asan da ka ta mandaraya . Asan da ka ta madinemeten ang magbuat ta malain . Asan da ka ta madaraldal .
55001014	Recommendation	Yang Matinlung Balitang atiang ipinagpiar yang Dios tung nuyu , amlig̱an mung amlig̱an ta mupia ekel tung taw̱ang yang Espiritu Santong pagpakeen tung yaten ug̱ud indi malaktan ta belag̱an tamang nag̱itulduk .
48006008	Faith	Ag̱aningenamu ra yeen ta maning tia natetenged , kung yang maning pa tung nag̱iluak yang sasang tau ya ra yang pagpaguyud na tung dating pagkatau nang mapinagpanadili , indi maimu ang indi na mapatebasan yang ikadiadu na ang yang pagkablag na tung Dios dumayun ang asta tung sampa . Piru kung yang maning pa tung nag̱iluak na ya ra yang pagpamangulu na tung Espiritu Santo , asan da nga patebasay nang magmas pa yang katinlu yang kaampiran na tung Dios ang tung uri magsapenan da tanirang asta tung sampa .
46010009	Recommendation	Indiamu ra ka magtag̱am ta pagtuung tung pag̱aningen ang Cristo kung unu pay kategkaan yang pagpararurusun na tung numyu ang katulad ka tung binuat yang duma tung nira ang pagkatapus anday dumang dinangat na , nagkarapatay ra ilem tung pakeg̱et tung mga iraw ang madaralit .
46013005	Recommendation	
66009009	Description	May mga kalub nira tung mga debdeb nira ang midyu tung landuk . Dispuis kung magkayab-kayab da nganing yang mga pakpak nira , magdarag̱unu ang pariu tung dinag̱unu yang mga dikaritun ang pag̱aguyuran yang mga kabayung nag̱apampalaksu ang para mamaningayaw ra tung gira .
43015022	Sin	“ Kung alimbawa indiaw ilem nag̱angay taang nagparakaw̱utun yang bitala yang Dios tung nira , intunsis anda ka rin ay kasalanan ang panuw̱alan nirang namagpakuindi tung yeen . Piru simanyan kumus pinagpasanag̱anu ra , anda ray mabitala nirang indi nira nakdekan ang kasalanan yang pagpakuindi nirang atia tung yeen .
51004005	Recommendation	Yang pagpakignunut mi tung mga kaarumanan ming indi pa nag̱apagtalig yang mga sadili nira tung ni Jesu-Cristo , gamiten mi yang isip ming mawayang ang magpaita tung nira ta mga matitinlung mga pasais . Kada may lugar , indi mi pataw̱en-taw̱enan , kung indi , atiang lag̱i , buatan mi ra ta matitinlu .
45006006	Faith	Indi mi ilem paglipatan ang yang dating pagkatau ming makinasalananen , maning pa tung ipinaumid yang Dios tung ni Jesu-Cristong atiing pagpalansang na tung krus . Ya ray binuat na ug̱ud asan da nga pakapasay na ta puirsa na yang mga tinanguni tang naang naanad da ka man tung pagpakasalak ang para indiita ra maning pa tung magpakirepen ang magbuat ta kasalanan .
62003010	Sin	Kapurisu taa ra nga bistu kung tinu pay inana ra yang Dios ang matuud ig kung tinu pay ana ni Satanas . Kumpurming tinu pay indi pagbuat yang magkatama tung pagterelengen yang Dios , bilang indi paggegma tung mga aruman nang mga tumatalig , yang taung atia indi ra kang lag̱i inana yang Dios .
45008007	Sin	Talagang matuud ang pagpablag da ka man tung Dios yang kumpurming pagpagamen yang mga isip nira tung dating pagkatau nirang mapinagpanadili ay asan da nganing agpamagbatuk tanira tung anya . Ay ya pa ag̱ari , yang mga katuw̱ulan na indi nirag tumanen ay indi ka ilem nganing masarangan nira .
44002026	Faith	Purisu ya ray nag̱ikasadya yang isipu ta duru ang nunut da ka ta pagdarayawenu tung anya . Ig kidispuis pa , yuu maskin tau ilem ang suitu ka man ta kamatayen , piru may nag̱ipagpakbatu tung anya ang yay pag̱ineteg̱an ang pisan yang isipu .
46010020	Sin	Kung indi , yang gustuung ianing tia , yang nag̱ipadasag yang mga kaarumanan ming belag̱an mga tumatalig tung mga bultung pag̱atutuuan nira , belag̱an sasang ginuu-ginuu yang magsag̱urun nira ang katulad ka tung pag̱alaum nira , kung indi , ya ra yang mga dimunyu mismung pamag̱erekelen tung pagturuuen nirang atia . Ig anda enged ang pisan ay gustuu ang yamu magpakituu asan tung mga dimunyung atiang nag̱asasag̱ud nira .
44013001	Description	Numanyan , duun tung Antioquia , tung sam pundaan yang mga tumatalig , may mga manigtulduk ang nag̱apaeyangan yang Espiritu Santo ta bitalang ipagpalatay nira tung kadaklan . Ya ra na Bernabe ni Simeon ang nag̱apapuanggaan tung ni Lag̱em ni Luciong atiang tag̱a Cirene ni Manaen ang atiing mula pa , sasang dangyan ni Prinsipi Herodes ang tung uri , yay nanubli yang pagkagubirnadur duun tung Galilea . Pati ti Saulo , lug̱ud da ka .
49005006	Recommendation	Ta yamu , indiamu ra enged magpadaya tung duma ang durug katatalig yang pangatadlengan nira ang yang mga ubra-ubrang atia , gesye ilem ang bag̱ay . Bukli ra ilem tia , ay kipurki yang pisan ay ipagsintinsia yang Dios tung kalainan ang anday katapus-tapusan na tung mga taung kumpurming pagpasuag tung kalelyag̱an na .
56001011	Sin	Yang mga taung atia , Tito , dapat ang indi mu ra pakdulan ta lugar ang para magturuldukun pa . Kipurki , teed mu , intirung sam pamilyang lag̱i yang nag̱akumbinyu nirang nag̱apatalang tung kamatuuran , natetenged ka man tung nag̱itulduk nira yang dapat da rin ang indi ra nira itulduk . Yang pag̱asikad enged nirang pagturuldukun ay ang para manginguarta ra ilem . Makakaeyak yang trabaw nirang atia .
43013011	Sin	Naa pala , naskean da kang lag̱i ni Jesus kung tinu pay magtraidur tung anya . Purisu ya ray ipinagpasaplid nang sapayan pa unung taang sam bilug .
43010001	Sin	Taa numanyan , nagpadayun da ti Jesus yang pagparasanag̱en na tung nirang mag̱aning , “ Iugtulu tung numyu yang kamatuuran , kumpurming tinu pay indi pag̱usuy tung purta ang para magpakled tung pag̱elkan yang mga karniru , kung indi , duun da ilem magtakwal tung binit na , ya ra yang sasang takawan ubin tulisan pa .
61002015	Sin	Kumus binutwanan da nira yang nag̱aintindian da rin nirang magkatama tung pagterelengen yang Dios , nangapatalang dang namagpakled tung mga ubra-ubrang durung pisan agkalalain . Nangasug̱ut da tung ug̱ali ni Balaam ang ana ni Bosor atiing tukaw pa . Ay tanya durug kaamluk tung kuartang ipakdul tung anya basta buaten na yang sasang indi enged magkatama tung kalelyag̱an yang Dios .
44014005	Violence	Taa numanyan yang mga Judiong atia pati yang belag̱an mga Judio , ya ray namagtima ta malain ang kuntra tung na Pablo , kasiraan da ka tanira yang mga manigmangulu nira . Yang planu nira , deeg-deeg̱an da nirang batwen ang asta mapatay .
43021017	Description	Atii , maklu rang pasulitan ni Jesus ang inaning , “ Simon , ana ni Juan , nag̱alelyag̱anaw pa ka w̱asu nuyu ? ” maning . Atii , inampayan da ti Pedro ta kapungaw nang duru natetenged maklu rang pasigwaren ni Jesus ang maskin tung kalelyag̱an na ra ilem kung may asan pa ka . Mag̱aning ti Pedrong nagtuw̱al , “ Ginuu , yaway nag̱aske yang tanan . Purisu nag̱askean mu ang nag̱alelyag̱ana yeen . ” Mag̱aning si ti Jesus ang minles , “ Tay puis , padag̱en-dag̱enan mu ta maayen yang mga tauanu .
66021027	Sin	Dispuis pa , yang indi enged makled duun , ya ra yang kumpurming atiing bui pa rin tung kaliw̱utan ang dati , nagpadayun ka enged tung mga ubra-ubra nirang malalain ang duun da nga mansaay nira yang mga sadili nira tung pagterelengen yang Dios ang katulad ka tung pagturuuen nira tung mga bultung ipinakli nira tung anya may tung pagburuklien nira . Kung indi , suluminting malg̱ud duun , ultimu ra ilem yang mga taung kumpurming isinulat yang mga aran nira tung listaan ang atiang pag̱aeptan yang pag̱aningen ang Karniru . Ya ra yang listaan yang kumpurming pinaeyangan na ta ipagpangabui nirang baklu ang anday pagtapusan na .
66017004	Sin	Yang baw̱ay ang atia may pag̱asuut nang aw̱el ang tapel yang kulay na ig apuy-apuyan . Sari-saring mga alaas na , may bulawan , may mga batung mamaalen ang pagsiringgat-singgat , may mga musya pa . Dispuis may nag̱iparawat nang sasang tasang bulawan ang punuk ta irinemen ang yay kapananglitan yang tanan ang mga ubra-ubrang makalalaway ta isip yang Dios sigun ka man tung pag̱urubraen na .
51003014	Recommendation	Landaw ra tung tanan ang maggeregmaanamu ta ustu ay kipurki kung maggeregmaanamu , asanamu ra magberegkes-begkesan ta maelet .
43012023	Description	Pagkabalita nira , mag̱aning ti Jesus ang nagtuw̱al ang yang itinuw̱al na ipinagngel na ra ka tung mga taung kemdengan asan , “ Kinaw̱ut da yang uras ang ipagpadengeg enged ni Ama tung yeen ang pag̱aningen ang Maninga Tau .
45002022	Sin	Panganingen mi ka tanira ang dapat indi maglimbung tung mga kasawa nira ang pagkatapus yamu paglimbung ka . Aglalawayanamu ka ta duru tung mga bultung nag̱atutuuan ta duma , ang pagkatapus , anday dumang pag̱abuat mi , yang mga simbaan ang pagtuuan tung nira , ya pay nag̱apakleran ming nag̱apanakawan ang para mapakinaw̱angan mi yang mga mamaalen ang atiang pinamuat ang mga bultu .
45007008	Sin	Natetenged tung inaning yang katuw̱ulan ang atia , yang kalelyag̱ung naang magpakasalak duun da naita ta ketat nang namuirsa ang asta asanaw ra ngaeyangay ta ipag̱amluku tung sari-saring bag̱ay ang dapat da rin ang indi amlukunu . Ay kipurki kung anday katuw̱ulan ang naintindianung pagbawal tung mga ubra-ubrang malalain , yang kalelyag̱anung naang magpakasalak indi ra rin madabdaw̱an .
44026017	Grace	Dispuis bawiena yeen tung mga karisguan ang mapanawan mu tung mga masigkanasyun mung mga Judio pati tung mga tag̱a duma-rumang nasyun ang yay ituw̱ulu tung nuyung pampakaw̱utan .
56003003	Sin	Magkabag̱ay ang pisan ang maning tia yang mga pasais ta ay kipurki maskin ita nganing mismu , atiing indiita pa nag̱apagsuku tung ni Ginuung Jesus , parariuita ka ilem ta ug̱ali tung mga kaarumanan ta simanyan ang belag pang mga tumatalig . Ay atii kanay , anda kay gustu tang mag̱intindi ta ustu tung Dios . Nagpasuag̱ita ka nganing tung mga kalelyag̱an na . Talangita ka tung kamatuuran . Turuw̱ul-tuw̱ulunita ka yang mga kakaiblen ta ang sari-sari ra ilem yang nalelyag̱an tang papsawan ang pulus ka man balaw̱ag tung Dios . Yang bida ta pirmiita kang nagtima ta malalain ang pag̱urubraen ta tung mga kaarumanan ta ay duruita kag kainiw̱eg̱en tung nira . Naglalawayan ka nganing tanira ang nagteleng tung yaten , nagderemetanita ka nganing .
54005021	Recommendation	Timoteo , naaw̱a enged yang nag̱ituw̱ulu ra tung nuyu tung katalungaan mismu yang Dios durua ni Jesu-Cristo kasiraan da ka tanira yang mga angil ang pinilik nirang para mamagtaripukpuk tung pagkarungan nira . Yang mga nag̱iurdinung atiang baklu ra ilem ang sinambitu , dapat ang ya ray tumanen mu enged ta ustu ang andang pisan ay pinilikan mung dapig̱an , maskin tinu pang pagmaepet-epetay asan . Ay kung malalisan mu tia , siguradung patuw̱alena ra anya .
58010035	Recommendation	Kapurisu kumus napasaran mi ra yang mga maning tia , kung sampetanamu si ngani , indiamu ra enged magpatalaw ang mamlek tung pagtaralig̱en mi tung ni Ginuu ta . Kipurki kung patentenen mi ra yang mga isip mi , may pakaw̱utun na ka enged ang durung pisan agkatinlu ang ya ray ibles yang Dios tung numyu .
46004002	Faith	Dispuis yang sasang taung piniaran , yang dapat ang ipaita na ang tanya talagang matalig̱an yang nagpiar tung anya .
44009043	Description	Taa numanyan duun da ilem nagpadayun ti Pedro ta mabuay tung balay ni Simon ang sasang manigdampul ta ulit ta mga ayep .
46003016	Grace	Ayw̱a , nalipatan mi ra ang yamung sam pundaan asan maning pa tung sasang balay ang pag̱atiniran yang Dios ekel tung Espiritu Santong pinapagtinir na tung numyu ?
58010019	Faith	Kapurisu mga putulu , may kabakeran tang magpalenget tung Dios ang diritsyu natetenged ilem tung pagpaturuk ni Jesus yang dug̱u na para tung yaten . Kung eklan ta tung pananglit tung turdang atiing pinagtuuan pa rin tung Dios ang tukaw , katimbang nang liw̱ianuita rang magpakled tung kuartung atiing pag̱aningen ang pinakasagradu ang ya ra rin ay pinagtiniran enged yang Dios .
43008021	Sin	Numanyan nagpadayun si ti Jesus yang bitala na tung nirang mag̱aning , “ Indi ra ilem buay , yuu magliitaw ra . Dilemenaw ra numyu , piru mapatayamu ra ilem ang indiamu pa nag̱akuatan yang pagkamakinasalananen mi . Indiamu ra mangay tung angayanu , ” mag̱aning .
51003012	Recommendation	Kumus pinagpilikamu ra yang Dios ang ipinagpablag tung mga aruman mi ang para mag̱ing mga tauanamu ra anyang sadili ig kumus nag̱agegmaanamu ka anya ta duru , yang ug̱aling dapat ang maita tung numyu , ya ra taa . Kaministiran mainildawenamu ang durug ka neeman , mapinagparanekamu ka ang tung katamtaman ilem yang pagpabetang mi tung mga sadili mi , mapinasunairenamu kang mapinarurusun tung mga aruman mi ang yamu pirmi kang mauray .
43012026	Faith	Kapurisu kung tinu pa tung numyu ay malelyag ang yuuy magkalalangan tung anya , dapat dang magpakiunung tung yeen ug̱ud yang kumpurming mapanawanu ya ra kay mapanawan na . Kung tinu pay magpakiunung tung yeen ang magpalalang , ya ray padengeg̱an ni Ama , ” mag̱aning .
54003004	Description	Dapat kang maskeng mag̱erekelen tung sadiling pamilya na tung matinlu ang asan da ngaeyangay yang mga ana na ta ipaggalang nira ta ustu tung anyang magpalalang , maskin tung dumang mga mamaepet , ya ka .
52005011	Recommendation	Kapurisu kumus maning tia yang nag̱aelatan ta , padayunan mi yang pagparaketel-ketelan mi ta kinaisipan may kinaisipan may yang pagparadag̱en-dag̱enan mi ang katulad ka tung nag̱abuat mi .
62003011	Recommendation	Ag̱aningenamu ra yeen ta maning tia ay natetenged maning taa yang bitalang ipinagngel tung numyu atiing primirung pagtalig mi tung ni Jesu-Cristo : ita unung mga tumatalig , dapatitang maggeregmaan .
46007026	Recommendation	Purisu ya ra taa yang sarang ang ikunsiuu tung numyu . Natetenged tung panimpu tang naang durug liwag , maayen pa ang yang sasang lalii padayunan na ra ilem yang nag̱abtangan na .
43003001	Description	Numanyan , may sasang taung nag̱aranan tung ni Nicodemo . Tanya sasang kinasakpan yang grupung nag̱aranan tung mga Pariseo ig sasa kang pagpakigmaepet tung nasyun yamen ang mga Judio .
59002025	Description	Maning kang pisan tia yang palaksu na tung ni Rahab ang yay sasang baw̱ay atiing tukaw ang yang pangita na rin pagpagamit . Belag bang natetenged tung pag̱arasikasuen na tung mga tiktik , duun da nga pruibaay ang tanya talagang pagtalig dang matuud tung Dios ? Bistung pisan yang pagtalig nang bug̱us atiing pag̱arasikasuen na tung mga masigkanasyun tang durua nga tiktikan may tung pagpainunuku na tung nira kung ay pang dalanay ang matinlung pagpalibrian nira .
54002015	Faith	Piru kung mag̱intindi ra ta ustu yang mga putul tang mga baw̱ay tung turnu nirang pagparanganaen kag pagparadakulun tung mga ana nira , asan da nga bag̱asay nirang mas pa yang kalibrian nira basta padayunan nira yang pagtaralig̱en nirang bug̱us tung ni Jesu-Cristo pati yang paggeregmaen nirang ustu tung mga kaarumanan nira , ya ka . Ig dayun-dayun da ka yang pag̱atu nirang pag̱atu tung kalelyag̱an yang Dios ang pirmi ka tung magkabag̱ay yang tanan ang mga pag̱urulag̱en nira .
44013017	Grace	Atiing tukaw ang mga panimpu , yang Dios ang pag̱atuuan tang mga Israel yay nagpilik tung mga kinaampu ta ang para buaten nang mga tauan nang sadili . Atiing pagdayu nira duun tung Egipto , ipinalandaw na tanira , ay pinangkelan na ra tanirang ipinampalua duun ekel tung puirsa nang durug ketel .
44015008	Grace	Pagkatapus , tanirang pinagpakaw̱utanu , namagtalig da ka man yang duma tung anya . Kumus yang Dios nag̱asangkad na yang kinaisipan yang tanan ang mga tau , naskean na ra ang talagang matuud yang pagtalig nirang atii . Purisu atiang lag̱i , pinapruibaan na ra ang tanira tinapnay na ra ka man . Ay pinampatiniran na tanira tung Espiritu Santo ang katulad ka tung binuat na tung yaten atiing primiru .
59002011	Sin	Ay kipurki yang Dios ang yay nagkalalangan ang indiita unu maglimbung tung kasawa ta , ya kay nagkalalangan ang indiita unu mangimatay tung masigkatau ta . Taa numanyan ipabetangu , maskin indiita naglimbung tung kasawa ta piru napangimatayita ra ta tau , ig disir ita sasang malinampasen da tung mga katuw̱ulan yang Dios .
43010028	Grace	Dispuis yang nag̱ipakdulu tung nira ya ra yang ipagpangabui nirang baklu ang yay pagnatisan nirang asta tung sampa . Kapurisu indi ra enged madayunan ang mablag tung Dios ang asta tung sampa . Kidispuis pa indi ra ka enged makalaw ta duma tung kalimaw .
45016020	Grace	Ay kung amlig̱an mi yang mga taung mga maning tiang nag̱ipagpaamanu tung numyu , yang Dios ang yay pagpaeyang yang pag̱uruyunan ming magpurutul , asan da nga deeg̱ay nang pisan tung makali ti Satanas ang yay pagpaktel tung nira ang yang kaalimbawaan na maning pa tung asan da ipabtangay na tung dapa-rapa yang mga kakay ming papiklakan . Ya ra taa yang nag̱ipag̱ampuu enged para tung numyu ang mas pang maispirinsiaan mi yang kaneeman ni Ginuu tang Jesus ang pagpadag̱en-dag̱en tung numyu .
55003005	Sin	Yang mga taung maning tia , pamagpaita-ita ra ilem ang tanira pamagtuu ka tung Dios , piru bistu tung mga ubra-ubra nira ang indi ra ka enged pagpagaem tung anya ang para paktelen na ra rin ang magtuman yang kalelyag̱an na . Purisu kung mapanawan mu yang mga taung mga maning tia , indi mu enged pakigsasaan .
45012005	Description	Maning kang pisan tia yang kaalimbawaan tang mga tumatalig . Maskin dakeleita , yang kaalimbawaan ta , maning pa tung sa nga tinangunianita ra ilem natetenged tung pagtaralig̱en tang tanan tung ni Jesu-Cristo ig sasa may sasa tung yaten talagang kaministiran ta yang taw̱ang yang kadaklan ang mga putul ang katulad ka tung mga tinanguni ta ang kaministiran ka nira yang taw̱ang yang mga parti-parti na . Purisu indiita enged magpabtang tung mga sadili ta ang itay landaw pa tung mga putul ta .
56003008	Faith	Yang nag̱ipagpasanag̱ung atia natetenged tung luluaan yang kaneeman yang Dios , yay matalig̱an tang talagang matuud . Purisu gustuu ang yang mga bag̱ay ang atia ya ray pabilug̱an mu enged ang para iwaswas mu ta maayen tung mga putul ta asan ug̱ud tanirang namagtalig da tung Dios ang magtapnay tung nira ekel tung ni Jesu-Cristo , asan da tung nag̱ipagpasanag mu ngaeyangay ta ipagpaderep nirang mag̱intindi kung ya pa ag̱aring mapagbuat ta mga matitinlu . Kipurki yang mga bag̱ay ang atiang gustuung ipasanag mu tung nira , durug tinlu yang apiktar na tung pagpangabui nira ig ikaayen da ka yang mga masigkatau nira .
59002023	Faith	Duun da ka ngaintindiay ta ang talagang tama ka man yang pagtaralig̱en na ang pariu ka tung sasang napabtang tung kasulatan ang tanya unu nagtalig da tung Dios ang magkereng tung pinangakuan na tung anya ig natetenged unu tung pagtalig nang atiing bug̱us , duun da tanya ngaipabtangay yang Dios ang salu rang pisan tung pagterelengen na . Maskin tung dumang kasulatan , ti Abraham ya ra nganing ag̱aningay ang tanya unu sasang ungkuy yang Dios ang durug tinlu . ”
59002001	Faith	Mga putulu , yang pagtaralig̱en tang naa tung ni Ginuu tang Jesu-Cristo , indi ta ra enged palaktan ta pagpiriliken ta tung mga masigkatau ta sigun tung pagkabetang nira . Kipurki yang kadengeg̱an ni Ginuu tang naang nag̱apanalig̱an ta asan da nga bilug̱ay ta tung pagparanek na yang pagkabetang nang nagpakiunung tung mga taung aranek ta pagkabetang .
45003013	Sin	Yang mga bitalang nag̱ipalua nira durung pisan agkaligna ang katulad ka tung buyung pag̱ulimpeg tung lelebngan ang inabrian da . Durug kaansianung mamitala ta ipandaya nira tung mga aruman nira . Durug kasisiit yang mga bitala nirang maning pa tung keg̱et ta sasang iraw ang madalit .
49005028	Recommendation	Purisu ta yamung mga lalii , kumus maning da ka man tia yang pagmaal ni Jesu-Cristo tung yaten ang tanan ang mga tumatalig ang ita ka man ay maning pa tung tinanguni na , dapat ang yay mulidung pausuyan ming pagmaal tung mga kasawa mi . Bilang yang pagmaal mi tung mga kasawa mi , asan da ipatupuay mi tung pagmaal mi tung sadiling tinanguni mi . Kipurki yang sasang lalii ang pagmaal tung kasawa na , katimbang nang yang sadili na mismu ya kay nag̱amaal na . Ay tanirang magkasawa pagkabelak ta tinanguni .
45009030	Faith	Kapurisu yang linagpakan yang pangatadlenganung naa natetenged tung mga Israel may tung mga tag̱a duma-rumang nasyun , ya ra taa . May belag̱an mga Israel ang maskin indi tinag̱aman nirang sinagyap kung ya pa ag̱aring sumalu ra tanira tung pagterelengen yang Dios , ya pa ka enged ay nangatultul . Bilang inusgaran da tanira yang Dios ta maning tia natetenged ilem tung pagtalig nira yang mga sadili nira tung ni Jesu-Cristong nagpatapnay .
54003009	Faith	Dispuis dapat kang tedek tung isip na yang pagparanangeren na tung kamatuuran ang naang ipinagpabunayag da yang Dios tung yaten ang nunut da ka ta pagturumanen na ang limpiu yang painu-inu na ang anday barasulun na tung anya .
54006002	Recommendation	Yang may mga ag̱alen nirang mga tumatalig ka , dapat ang indi maglaum ang kumus magputul da tanira tung ni Ginuu ta , anda ray baling indi ra manggalang ta matinlu . Kung indi , dapat ngani ang yay pagpakirepenan nira ta mas pang maderep kay tung sasang ag̱alen ang belag̱an tumatalig . Ay kipurki yang ag̱alen nirang atiang pagpakinaw̱ang tung panirbian nira sasang masigkatumatalig nirang maal nira . Kapurisu yang mga nag̱iurdinung atia tung nuyu , itulduk mu tung mga kaputulan ta asan ang nunut da ka ta pagpaktel mu tung mga isip nirang magtuman .
45003003	Faith	Piru muya yang bag̱ay ang atia ya si ay patielan yang aruman tang atia ta sam bilug sing katadlengan na ang maning taa yang palaksu na . “ Ta yaten ang mga Judio , maskin indiita ra ka man nagkereng tung pinangakuan ta tung Dios ang ita magtuman yang mga katuw̱ulan na , yang gustu mung ianing , asan da imbaliduay yang Dios yang pinangakuan na tung mga kinaampu ta ang itang mga kanubli nira pakaayenenita anya ? ”
43019034	Violence	Piru yang sam bilug ang sundalu , itinulbung na yang bangkaw na tung talang ni Jesus . Lag̱i-lag̱ing luminua yang dug̱u may sag̱u .
43015012	Recommendation	Ya ra taa yang nag̱ituw̱ulu enged tung numyu ang maggeregmaanamung pirmi ang katulad ka tung paggegmaw tung numyu .
45006013	Recommendation	Ustu ra tiang pag̱irintrigaen mi yang mga parti-parti yang mga tinanguni mi tung dating kalelyag̱an ming magpakasalak ang para magamit mi tung mga malalain ang mga pag̱urubraen . Kung indi , ipag̱intriga mi ra enged yang mga sadili ming bug̱us tung Dios ang ipagaem . Kipurki yay magkatama tung numyung maning pa tung sasang patay tung pagterelengen yang Dios ang pagkatapus maning pa tung binuiamu si ka anyang uman . Pati mga parti-parti yang mga tinanguni mi , luw̱us da kang ipag̱intriga mi tung anya ang para magamit na tung pagburuaten ming magkatama tung pagterelengen na .
58010039	Faith	Piru ta yaten , belag itag pagpatalaw ang asanita ra rin nga lambeg tung kadiaduan ang anday katapusan na , kung indi , ita pa ka enged agpagpadayun tung pagtaralig̱en ta tung ni Jesus ang asan da ka nga siguruay ta yang kalibrian ta .
45011026	Grace	Kung mainabu ra nganing tia , yang kadaklan ang mga Israel ang atiang pamagpabengel duun da ngaeyangay ta ipagtalig nirang mamagtalig da ka tung ni Ginuung Jesus . Kipurki yang bag̱ay ang atia naula kang lag̱ing napabtang tung kasulatan ang mag̱aning , “ Yang Mananapnay ang nag̱aelatan ta , sasa kang masigkanasyun tang Israel . Kung kumaw̱ut da nganing , yang papanaw nang magpanapnay tung yaten ang mga kanubli ka ni Jacob , punasanita ra anya tung mga paglalampasen ta tung kalelyag̱an yang Dios , ” ag̱aaning .
52002015	Violence	Yang mga Judiong atia ya kay namagpaimatay tung ni Ginuung Jesus ig atiing tukaw yang mga kinaampu nira ya kay namagpangimatay tung mga manigpalatay yang bitala yang Dios . Pati yaming mga apustul , pinandeeg-deeg̱anami ka nirang kinaskas tung banwa yamen . Indi enged nag̱auyunan yang Dios yang mga ubra-ubra nira ig nag̱akuntra ka nira yang sasang ikaayen da rin yang kadaklan ang mga tau .
58010026	Sin	Ag̱aningenamu ra yeen ta maning tia , ay kung nabilug̱an ta ra yang kamatuuran natetenged tung Baklung Ipinagpakigpaig̱u yang Dios ekel tung ni Jesu-Cristong nagpakugmatay , ang pagkatapus baliwalaen ta ra ilem tung isip tang panalyuran , tay anda ray dumang puiding idasag pa ang para asanita ra rin nga patawaray yang Dios tung mga kasalanan ta .
49002006	Grace	Katulad tung ni Jesu-Cristong pinabungkaras na ang pagkatapus maktel da yang pag̱urulag̱en na , ta yaten ang kumpurming nagtalig da tung anya maning ka tia yang nainabu tung yaten . Maning pa tung pinabungkarasita ra ka yang Dios ang pagkatapus nag̱apag̱ulag̱ita ra kang nag̱apag̱usuy tung nag̱auyunan na . Katulad ka tung ni Jesu-Cristong pinakarung yang Dios tung tepad na , maning ka tia yang nag̱abtangan ta . Maning pa tung ipinaugpuita ra ka yang Dios tung anya ang simanyan kasiraanita ra ka ni Jesu-Cristong pandeeg tung mga taung indi nag̱aita ang pamagtag̱am ta pasilaw̱et tung yaten .
49004025	Recommendation	Kapurisu , kumus dapat ang paklian mi ra yang dati ta baklu ang katulad tung nag̱ianingu , dapat ang iplek mi yang pagburuklien . Yang kapakli na , kumpurming unu pay ianing mi tung mga aruman mi pulus da ilem yang matuud . Kipurki kung indi mi iplek tia , asan da nga ranggaay mi yang pagpurutulan mi . Ay itang tanan maning pa tung mga parti-parti yang sa nga tinangunian da ilem ang pagberegkes-begkesan .
48002005	Faith	Piru inding pisan pinauyunan yamen maskin tung gesye ilem ang uras ug̱ud inding pisan mauman yang tamang pag̱irintindien tung ultimung Matinlung Balitang naang nag̱ipagpakaw̱ut yamen ang para tung ikaayen mi asan .
46014013	Recommendation	Purisu kung tinu pay may abilidad nang magbitala tung dumang bitalang indi nag̱aintindian , kaministiran ang ipag̱ampu na tung Dios ang para pakdulan na ka ta abilidad nang magpasanag yang gustung ianing yang ibinitala na tung dumang bitala .
44009001	Violence	Numanyan ibalik ta ra kanay yang isturia tung ni Saulong naang nasambit ta nungayna . Kumus nag̱ademtan na ta mupia yang mga taung pamag̱usuy ra tung ni Ginuung Jesus , indi ra temegka ang indi na ra pamaleg̱en ta mupia ang kung indi mamamalpas tung anya , ipampaimatay na . Numanyan ya ray inangay na tung paring pinakalandaw .
43017013	Description	Piru simanyan , Ama , magbalikaw ra asan tung nuyu . Ug̱aring mintras taanaw pa tung kaliw̱utan ang naa , yang mga bag̱ay ang atia ya ray nag̱ipadngelu tung nag̱apangugyatanu ug̱ud asan da ngaeyangay tanira ta kasadyaan yang mga isip nirang duru ang katulad ka tung kasadyaan yang isipu .
60004013	Recommendation	Kung indi , yang kumpurming unu pang pinitinsiaay ang nag̱apasaran mi ang asanamu ra ka nga damay tung mga pinitinsiang pariu ka tung pinasaran yang pag̱aningen ang Cristo , ya rag ikasadyaay mi ay ug̱ud kung ipagpabunayag na ra nganing yang kadengeg̱an nang maggaraemen , pati yamu asan da nga bag̱asay mi yang kasadyaan ming bug̱us ang pisan .
44011006	Description	Tinelenganu ra ta mupia kung unu pay pakled na . May naitaw rang mga ayep ang atiang pamagpanaw-panaw tung tanek , pati mga talunun , pati yang pamagkanwang-kanwang asta mga lamlam pa .
51003008	Recommendation	Piru simanyan , ta numyu , pati yang dumang mga ubra-ubrang naang sambitenung mga malalain ka , tabtaw̱en mi ra kang ipamlek . Bilang indiamu ra ka masilag ubin magdemet . Indiamu ra ka magtima ta mga malalain ang buaten tung mga masigkatau mi . Indiamu ra ka magliw̱ak tung nira , indi mi ra ka duminaren .
44018003	Description	Pagkatapus duun da ka nagdayun tung nira . Nagbarakasan da tanira dayun tung trabaw natetenged tanira parariu ka ta pangitang mga manigtiik ta mga tarapal .
45006012	Sin	Kapurisu ustu ra tiang pagpagaem mi yang mga tinanguni mi tung dating kalelyag̱an ming magpakasalak . Ayw̱a , yang sasang suitu ka ilem ta kamatayen ya pay panuntan mi yang kalelyag̱an na ? Ay kung pakdulan mi ta lugar tia , siguradung maregsananamu rang magtuman yang mga kursunada ming mga malalain .
53003012	Recommendation	Kapurisu natetenged tung mga putul tang maning tia yang sistima nira , may sasang urdin ang nag̱ipatuman yamen tung nirang nag̱ipagpaprusigir natetenged tung katengdanan ang nang ipinagpiar ni Ginuung Jesu-Cristo tung yamen . Kaministiran , mamagpakatenten dang mamandilem ta sadiling pagparangabuien nira .
44007009	Sin	“ Taa numanyan yang kadaklan tung nirang pinamuaran yang nasyun ta ya ray namangimun tung ni Jose ang yay ari nirang sam bilug . Purisu ipinagpaalang da nira tung dumang mga tau ang pagkatapus ingkelan da nira duun tung Egiptong ipinagpaalang si ka tung sasang tau ang para mag̱ing kerepen na . Piru maski pang maning da tia yang nabtangan na , pinakigsasaan da ka enged yang Dios .
44011028	Description	May sam bilug tung nira ang nag̱aranan tung ni Agabo . Kumus nag̱apasanag̱an da yang Espiritu Santo , ya ray kumindeng ang nag̱ula tung kadaklan ang yang bilug ang kaliw̱utan magkatinir da unu ta puirting panuw̱uk . ( Yang panuw̱uk ang atii , duminangat da ka man tung uri atiing pagkaadi ni Claudio duun tung Roma . )
44020036	Description	Numanyan pagkatapus ni Pablo ta pagbitala , dayun dang nagluud ang nag̱ampu , kasiraan da ka tanirang tanan .
48005024	Faith	Dispuis kumpurming tinu pay pagkinapulitay ni Jesu-Cristo , pinangindian da nirang tinalyuran yang dating pagkatau nira pati yang dating mga kalelyag̱an nira ang kung kaisan anda ray teregkaan . Kung duun ipananglitayu tung ni Jesu-Cristong ilinansang tung krus , maning pa tung ipinaumid da nira tung anyang ilinansang .
59001002	Recommendation	Mga putulu tung ni Ginuu ta , nag̱askean ta ra ang kung masukdaan da nganing yang pagtaralig̱en ta , basta indiita ra ilem magpaluntug , asanita ra magluang mainagwantaen . Purisu kung mapasaranita ra nganing ta sari-saring mga kaliwag̱an , ipabtang ta ra ilem ang sasang ikasadya ta ta duru .
62001006	Sin	Ig disir , kung mag̱aningita ang matinlu yang pagpakignunut ta tung Dios ang pagkatapus pag̱usuyita tung makiklep , ita ra ka ilem agpagbukli ig indiita ra ka pag̱usuy tung kamatuuran .
44010011	Description	Ya ray naita na yang langit ang midyu tung nag̱abri ra ang pagkatapus may sasang kuari layag ang dakulu ang nag̱iparanek . Kuari nag̱apegsan tung pusud nang epat ang nag̱ituntun tung tanek .
44002009	Description	Ita taa sari-saring banwang pinanliit-liitan ta . May mga tag̱a Partia , may mga tag̱a Media , may mga tag̱a Elam , may mga tag̱a Mesopotamia , may mga tag̱a taa tung Judea , may mga tag̱a Capadocia pati tung mga ela-elaan nirang mga banwa , may mga tag̱a Ponto , may mga tag̱a Asia , may mga tag̱a Frigia , may mga tag̱a Pamfilia pati tung mga ela-elaan nirang mga banwa , may mga tag̱a Egipto , may mga tag̱a Libya ang alenget duun tung siudad ang Cirene , may mga tag̱a siudad ang Roma ang yang duma mga Judio ig yang duma maskin belag̱an mga Judio piru nangalakted da tung rilyun tang mga Judio . May mga tag̱a Creta , may mga tag̱a Arabia . Ang pagkatapus pala taawita rang tanan nag̱agngel yang anya-anyang bitalang natauan na tung mga taung naang pamagbaw̱alitaen natetenged tung mga binuat-buatan yang Dios ang durung pisan agkabew̱ereng ! ” ag̱aaning .
51001010	Faith	Maning tia yang nag̱ipag̱ampu yamen ug̱ud yang tanan ang mga pag̱urubraen mi magkabag̱ay ra tung pagterelengen ni Ginuu ta ang para luw̱us da kang mauyunan na . Bilang mapagpaluaamu ra ta sari-saring pag̱urubraen ang matitinlu ig mas pang maispirinsiaan mi kung unu pag katinlu yang kaampiran ming atiang baklu tung Dios .
54001018	Recommendation	Yang nag̱iurdinung atia tung nuyu , anaw , prusigiran mu ta mupia ang katulad ka tung sasang sundalung pagprusigir ang pagbatuk tung gira , maskin nag̱aliwag̱an da . Ang para india magpatalaw ang magpasanag tung duma asan ang pagturuldukun ta mali , pirming demdemen mu yang mga bitala yang mga kaarumanan mu ang natemeng da tung nuyu atiing pagpasanag yang Espiritu Santo tung nira ang yawa unu matinlung papgesen ta katengdanan .
66019001	Faith	Pagkatapus ta pagbitala yang angil ang atia , may nagngelu sing ginla duun tung langit ang midyu tung ginla yang mga taung buntun ang pamag̱aw̱ayag dang mag̱aning , “ Bag̱ay ang pisan ang dayawen ta yang Dios ang pagpaturuw̱ulunan ta ay natetenged tung pandeeg na tung namagkuntra tung anya ang asan da ka nga bistu yang kagaeman na may yang kadengeg̱an na .
49002001	Grace	Ta yamung belag̱an mga Judio , atiing indiamu pa nag̱apagtalig tung ni Ginuung Jesus , kung sigun tung pag̱urusuyun tung kalelyag̱an yang Dios , maningamu pa tung sasang patay ang inding pisan kumiknel . Pirmiamu ra ilem ang naglalampasen tung mga katuw̱ulan nang nagpakasalak tung anya .
46010021	Sin	Indi ra ka enged ang pisan magkabag̱ay ang magpakiinemamu tung igmen ang atiang pagpademdem tung dug̱u ni Ginuu ta ang pagkatapus magpakinemamu si pa ka enged tung igmen ang atiang nag̱isag̱ud tung mga dimunyu . Indi ra ka enged ang pisan magkatunuan ang magpakigsaruamung magderemdemen tung pagpakugmatay ni Ginuu ta ang pagkatapus yang nag̱isag̱ud tung mga dimunyu ya si ka enged ay nag̱apadayunan ming pakigsaruan .
49005003	Recommendation	Indi ra ka enged magkabag̱ay tung numyung linimpiuan da yang Dios ang mangumbaw̱ay ubin mangunlalii . Indiamu ra ka maggamit yang pagkalalii mi ubin pagkabaw̱ay mi ang baliskad tung katuyuan yang Dios ang nag̱imu . Indiamu ra ka mag̱amluk tung mga kaayenan ang pangkaliw̱utanen ka ilem . Dapat ang indi ra enged mag̱abir yang mga ubra-ubrang atia asan tung numyung sam pundaan ug̱ud andang pisan ay mabalita ta duma may duma ang maning taa maning duun yang ug̱ali mi .
56001015	Sin	Yang tanan ang bag̱ay limpiu tung may mga kinaisipan ang linimpiuan da , piru tung may mga kinaisipan ang mansadu ta kasalanan ig indi ka pagtalig tung ni Ginuung Jesus , alus pa ilem anday bag̱ay ang limpiu tung pagterelengen nira . Kumu mansadu ka man yang kinaisipan nira , kung mangabuat da nganing ta malain , ya ra ilem agpamateltelay nira yang pag̱imasul da rin yang mga painu-inu nira .
44009021	Description	Numanyan tanirang tanan ang namagpamati tung anya , nangabereng da ta mupia . Namagtaralimaan-talimaanan da tanirang namag̱araning-aningan ang , “ Belag ba ang yang taung atia ya ra yang nagpamaras tung mga tau duun tung Jerusalem ang kumpurming pag̱ambay tung ni Jesus ? Belag ba ang yang inangay na taa ang para ipampadeep na yang mga taung atia ang para guyurun na duun tung mga paring atiang arabubwat ? ” mag̱aning .
58008006	Description	Piru simanyan ti Jesus tanya , nagkatinir da ta pagkapari nang mas pang malandaw kay tung pagkapari nira , gated yang baklung ipinagpakigpaig̱ung pinagtukud na mas matinlu yang pakaw̱utun na tung mga tau kay tung dating ipinagpakigpaig̱u . Kipurki duun da ipatielay yang Dios tung pinangakuan nang mas matinlu yang luluaan na tung mga tau kay tung pinangakuan na atiing pagtukud na tung dating ipinagpakigpaig̱u na tung mga kinaampu ta .
50001021	Faith	Ay unu pay pulut nang nag̱abuiaw , kung indi , ang para ikadengeg̱aw ni Jesu-Cristo . Kung imatayenaw man , mas maayen tung yeen ay duunaw rang pisan tung anya magpasapen .
50001006	Faith	Purisu nag̱asiguruu ang kumus naimpisaan da yang Dios yang pag̱irimakluen na tung numyung durug tinlu , ya ra kay dayunun na ang para mas pang mag̱atuamu rang mag̱atu tung nag̱auyunan na ang asta kaw̱utun da ilem yang uras ang ipaglekat ni Jesu-Cristo .
62005020	Faith	Yang sam bilug pa kang nag̱askean ta ang yang pag̱aningen ang Ana yang Dios nag̱ingtaung bilug ig pinaeyanganita ra ka anya ta ipag̱intindi ta tung kamatuuran ug̱ud asanita ra magkatinir ta kaampiran ta tung matuud ang Dios . Bilang magrarampilanita ra yang ultimung Dios durua yang pag̱aningen nang Ana Na ang ti Jesu-Cristo . Ay tanya ka man yang matuud ang Dios ig yay pagpaeyang tung mga tau ta ipagpangabui nirang baklu ang anday pagtapusan na .
45012018	Recommendation	Mintras may rimidyung sarang mabuat ta , ta yaten , ya ray buaten ta ug̱ud basi pa ra ilem ang asanita ra mag̱uruyunan yang mga aruman tang atia .
58010023	Faith	Ig yadwa pa , kaministiran ang pirming pabilug̱an ta enged ta mga isip ta yang kaayenan ang pinangakuan na ang yay nag̱ipagpakisew̱at ta ang katulad ka tung nag̱ipag̱ubligar ta kang lag̱i tung mga kaarumanan ta . Indi ta enged pagpalug̱akan yang pagtaralig̱en ta ay natetenged yang nagpangaku tung yaten talagang yay matalig̱an tang magkereng tung nabitalaan na .
43014027	Grace	Kalimengan yang ibutwanu tung numyu . Yang kalimengan ang atia , ya ra mismu yang kalimengan yang isipung ipanenaku tung numyu . Indi enged mapasiring-siringan taa tung kaliw̱utan yang kalimengan ang naa . Kapurisu indiamu ra magpakalibegbeg ta kulu , indi amu ra ka magpatalaw .
47005006	Faith	Kapurisu kumus maning da ka man tia yang maispirinsiaan ta , ta yeen , maskin unu pay mapanawanu , maktel ka enged ang pirmi yang isipu . Ay nag̱askeanu ang mintras taawaw pag pagtinir tung maning pa tung balay ang naang ya ra taang tinanguniu , tay andanaw pa ka duun tung pag̱atiniran ni Ginuu ta .
43012047	Grace	Purisu kung tinu pay mamati tung nag̱ipagpakaw̱utu ang pagkatapus indi na tumanen , ta yuu indiaw magsintinsia tung anya tung kalainan . Sipurki tung mga uras ang naa , yang inangayu taa tung kaliw̱utan ang naa , ay belag̱an ang para magsintinsiaw rang lag̱i tung mga tau , ang indi , ang para magpanapnayaw tung nirang ipampalibri tung sintinsiang atia .
62003012	Sin	Indiita mag̱usuy tung ni Cain ang nagpagaem yang pupusukun na tung ni Satanas ang asta inimatay na ra ka man yang ari na . Natetenged tung unu pa inimatay na , kung indi , natetenged yang anyang ubra-ubra sayud tung pagterelengen yang Dios ang yang ubra-ubra yang ari na yay magkatama .
66016020	Description	Dispuis yang dumang pinakaw̱ut yang yegyeg ang atii , yang tanan ang kapupulu-puluan nagkarapareng dang nagkarategdang tung teeb , pati mga bukid nagkaragew̱a rang nag̱ing datal dang tanan .
58011012	Description	Kapurisu tanyang sa nga tauan ilem ang katimbang nang patay ra kang lag̱i yang tinanguni na , ya pay namuad tung mga tau ang yang kinadaramelen nira midyu ra ilem tung mga dumakel tung langit ubin midyu ra ilem tung kenay tung mga binakayan ang indi ra mabilang-bilang .
54001017	Faith	Purisu agdayawenu ta mupia yang Dios ang yay may gaem tung tanan mag̱impisa pa atiing primiru ang asta ra ilem tung sampang anday katapus-tapusan . Tanya banal ig indig dakaten ta mata . Ultimu ilem tanya yang matuud ang Dios . Yay dapat ang padengeg̱an ta ta mupiang dayawen ang asta ra ilem tung sampang anda enged ay katapus-tapusan na . Talagang magkabag̱ay ang pisan ang yay buaten ta .
66014007	Faith	Dakulu yang busis nang pag̱aning tung mga tau , “ Kaministiran ang magkatiniramu ra ta pag̱eled ming ustu tung Dios ig manlignaamu ra ka tung mga ubra-ubra ming balaw̱ag tung anya ang nunut da ka ta pagdarayawen mi tung anya . Kipurki magkakaw̱ut da yang uras ang ipagsintinsia na tung tanan ang mga tau . Maayen pang magsukuamu rang lag̱ing magtuu tung anya ang nunut da ka ta pag̱urubligaren mi yang mga kasalanan ang nagkarabuat mi ang tanya ka man yang nag̱imu yang kalangitan may yang kaliw̱utan may yang teeb may yang mga sungkuk ta wai , ” ag̱aaning .
44006001	Description	Taa numanyan tung mga uras ang atia , yang kinadakel yang mga tauan ni Ginuung Jesus , ya rag durulang agdurulang . Purisu ya ray nakanayan na ang yang mga tumatalig ang atiang belag̱an dating tag̱a Judea ang yang bitala nira Giniriego , namagburunguy-w̱unguyan dang kuntra tung mga tumatalig ang atiang dating tag̱a Judea ang yang bitala nira Hinebreo . Ay yang riklamu nira , yang mga balu unu nirang mga baw̱ay , nag̱alipi-lipi ra unung nag̱apaw̱aya-w̱ayaan tung pagtereptepen ta mga kaministiran nira tung kaldaw-kaldaw .
60002021	Grace	Kipurki yay natengeran na ang bintengamu ra anyang magtalig tung ni Jesu-Cristo kipurki atiing pagpapinitinsia na arangan da ilem tung numyu , asanamu ra nga butwanay na ta mulidu ug̱ud mag̱usuyamu ra tung mga laad na .
53003010	Recommendation	Dispuis pa magkabag̱ay kang may ituw̱ul yamen tung numyu natetenged tung bag̱ay ang atia ay kipurki atiing asanami pa rin tung numyu may sasang urdin ang ipinagpatuman da kang lag̱i yamen tung numyu ang belag̱an da ka ilem minsang sinambit yamen ang kung may sasang putul tang indi malelyag ang mag̱ubra dapat ang indi mi suituen .
43003016	Grace	Natetenged ang durung pisan agkalutuk yang gegmang ibinuluntad yang Dios tung yaten ang mga tau , mismu yang pag̱aningen nang Ana nang inding pisan mapakdingan , ya ray ipinaangay na taa tung kaliw̱utan ang naa bilang maning pa tung sasang dasag . Ya ray binuat na ug̱ud kung tinu pay magtalig yang sadili na tung anya , indi ra magdayun yang pagkablag na tung Dios ang asta tung sampa , kung indi , asan da kang lag̱i nga paeyangay na ta ipagpangabui nang baklu ang anday pagtapusan na .
44019015	Description	Taa numanyan , may sasang dimunyung pinaglalangan da nira ta maning tia ang pagkatapus diritsyu rang nagtimales ang mag̱aning , “ Ti Jesus nag̱ailalaw ig nabalitaanaw ra ka natetenged tung ni Pablo , piru yamu , unu pay pagpabetang mi tung mga sadili mi ? ” mag̱aning .
66019019	Violence	Pagkatapus naitaw si yang ayep may yang mga katabyang nang mga adi , asta yang mga sundalu nira . Pamagsaragpun da tanira ang para mamagpakiglaban da tung pagsaay tung kabayung kulit may tung mga sundalu na .
44027002	Description	Kapurisu numanyan , nagsaayami ra tung sasang gulitang darakulu ang tag̱a Adramicio . Ay ya rang ya rang palaud ang yang distinu na duun tung sinakepan yang Asia , ay duun da mag̱ugbay-ugbay ang manakluy-takluy . Pagsaay yamen , dayunami rang nagpalayag ang nagpalaud . Ti Aristarcong tag̱a Tesalonica duun tung sinakepan yang Macedonia yay aruman yamen .
58013003	Recommendation	Dispuis intindien ta ka ta maayen yang mga kaministiran yang mga aruman tang nag̱akalabus asan arangan da ilem tung pagtaralig̱en nira tung ni Jesus . Pasunairan ta tanira ang katimbang nang itay aruman ka nira duun . Pati yang mga aruman tang nag̱adereeg-deeg̱an asan , pasunairan ta ka ang katimbang nang kasiraanita ra kang nag̱adereeg-deeg̱an .
51003017	Recommendation	Kung papagbilug̱unu ra yang gustuung ianing tung tanan ang atiang nagkarasambitu tung sam bulus ang atia , maskin unu pay ibitala mi , maskin unu pay buaten mi , luw̱us dang eklan mi tung magkabag̱ay ang dapat buruaten yang kumpurming pangerengan tung ni Ginuung Jesus ig nunut da kang pirmi ta pagpasalamat mi tung Ama tang Dios ekel tung anyang pagpakakngang pagpakigkaw̱ut .
48006006	Recommendation	Ug̱aring kumpurming tinu pay pagpatulduk tung sasang maayen ang magtulduk natetenged tung kamatuuran , kung unu pay sarang ang mabuluntad na tung aruman nang atiang pagpapirdi tung uras na , magkabag̱ay ang pisan ang ya ray buaten na .
44007005	Description	Tung uras ang atii , indi ipinakdul yang Dios tung anya yang banwang naa maskin gesye ilem , kung indi , yay ipinangaku na tung anya may tung mga kanubli na maskin anda pay ana na .
44007019	Description	Ya ray nagdaya tung mga kinaampu tang nagpandeeg-deeg ay rineg̱es na tanira ang yang mga ana nirang geg̱esye ipampaalang-alang da ilem nirang ang asta magkarapatay ra ilem .
43020003	Description	Pagkagngel yamen tia , dayunami rang nanlaksu ang nag̱angay duun tung leyang . Tukawaw ra kang nakaw̱ut ay madasig̱aw tung arumanung nanlaksu .
44024016	Faith	Purisu pagprusigiraw ngani ang yang mga buat-buatu pulus tung nag̱auyunan yang Dios pati mga masigkatauu ug̱ud pirming lumpiu yang sadiling paininuu ang anday mabasul na tung yeen .
65001013	Description	Katulad tung mga lakun ang darakulu ang indi ra ka enged masuspindi , yang mga taung atia indi nira ka enged kayanan ta pagsuspindi yang mga kalelyag̱an nira . Katulad tung mga putput ang maliligna ang pag̱aekel-ekelan ta mga lakun ang kung sumampa ra nganing tung mga binakayan , magkarabutwan da ilem asan yang ligna na , yay kaalimbawaan yang mga ubra-ubra nirang malalaway ang duru kang pisan agkakaeyak . Dispuis yang mga taung atia , indi mi enged matalig̱an ang mapakdulanamu nira ta matinlung painunuku kung ya pa ag̱aring mag̱usuyamu tung kalelyag̱an yang Dios . Kipurki tanira maning pa tung mga bulalakaw ang anday pirmaminting rumbu nira ang para matalig̱an din ta mga manigsaay . Purisu may nag̱ielat da yang Dios tung nirang durung pisan agkakiklep duun tung impirnu ang asta tung sampa indi ra ka enged mapuklutan nira .
48001012	Description	Ay kipurki belag̱an ang mag̱aning ang ya ituldukay tung yeen ta sasang tau ang pagkatapus ya ra ilem ay pinauyunanu , kung indi , ya ipabunayag̱ay ni Jesu-Cristo mismu tung yeen .
45007005	Sin	Atiing kemkemita pa rin yang dating pagkatau tang mapinagpanadili , maning taa yang palaksu yang pagpangabui ta . Ekel da duun tung nag̱aintindian ta tung katuw̱ulan ang may nag̱ibawal tung yaten , asan da nga bungkad yang mga kalelyag̱an tang makinasalananen ang asta yang mga parti-parti yang mga tinanguni ta ya ray ginamit tang nagbuat ta mga malalain ang pag̱urubraen ang asanita ra ka dayun nga pablag tung Dios .
54002007	Faith	Ya ra kay natengeran na ang tinuldukaw ni Jesu-Cristong mag̱ing sasang apustul nang mangerengan tung anyang magparakaw̱utun tung belag̱an mga masigkanasyunung mga Judio . Bilang pasanag̱anu ta maayen natetenged tung kamatuuran ang kung magtalig yang mga sadili nira tung anya , asan da nga tapnayay na . Yang nag̱ianingung atia ang tinuldukaw ni Jesu-Cristong mag̱ing sasang apustul na belag̱an bukli ang katulad tung nag̱ipetel yang duma tung yeen , kung indi , talagang matuud .
62003024	Faith	Kumpurming tinu pay pagtuman yang nag̱ituw̱ul nang atia , asan da ta taung pagpakigkapulit da tung anyang matuud ig nag̱asaliran da yang Dios yang pagpangabui na . Maning taa masiguru ta ang yang pagpangabui na nag̱isalid na ra tung yaten ekel tung pag̱irimakluen tung mga isip ta yang Espiritu Santong ipinatinir na tung yaten .
46010024	Recommendation	Yang dapat ang intindien tang asikasuen belag̱an ilem yang sadiling ikaayen ta , kung indi , mas pa yang ikaayen yang mga aruman ta .
45012016	Recommendation	Kaministiran ang itang magpurutul pantay-pantay yang pagpabetang ta tung sasa may sasa ang anday maglandawan . Indiita ra ka pagsikaren yang sadiling dengeg ta , kung indi , maskin aranek ang ubra ang midyu indi ra rin bumag̱ay tung pagkabetang ta , pegsan ta ra ka enged ang ubraen . Indiita ra enged magpabetang tung mga sadili ta ang ita mas mataku kay tung mga aruman ta .
49004031	Recommendation	Ipamlek mi ra ka yang kasisilag̱en mi ang muya maglelpakenamu rang magsuruayan ta ereketan . Pati yang kaerep ming subra ang muya mabugsu ra tung demet , iplek mi ra ka . Tabtaw̱en mi ra ka yang pagliliw̱aken pati pagduruminaren , asta yang maskin unu pa man ang kalalainenay ta isip , ya ka , ipamlek mi ra kang luw̱us .
51001025	Faith	Sipurki ta yuu , nag̱ing sasang manigpanirbian tung nirang tanan ay natetenged piniaranaw ra yang Dios ang magparasanag̱enaw ta maayen tung maning tung numyu enged ang belag̱an mga Judio kung unu pa enged ay kamtangan yang bitalang naang liit tung anya .
66001014	Description	Yang bua na durung pisan agkakulit ang maninga sipsak . Dispuis yang mata nang temeleng durug katedek ang midyu tung apuy ang madkal .
47004015	Grace	Ag̱aningaw kasiraanita ra ka ay yang tanan ang atiang mga kaliwag̱an ang nag̱apasaranu nganing ay arangan da ka man ilem tung maning tung numyung nag̱apampakaw̱utanu . Yang pag̱asikaru enged asan , mintras ya rag durulang agdurulang yang kinadakel yang mga taung nag̱apalg̱ud tung kaneeman yang Dios ang asan da ka tanira nga tapnayay na , ya ra kag durulang agdurulang yang pagparasalamaten nira tung anya natetenged ka man tung kaneeman nang atiang anday natengeran na tung nira ang asan da ka tanya nga padengeg̱ay nira .
43006056	Faith	Kung tinu pay pag̱usap-usap tung tinanguniu , ig panginem yang dug̱uu , pagkinapulitayami ra .
43011027	Faith	Mag̱aning ti Martang tuminuw̱al , “ Ee , Ginuu . Yuu panangeraw kang lag̱i ang yawa yang pag̱aningen ang Cristo , bilang yang pag̱aningen ang Ana Yang Dios ang ya ra kang lag̱i ay pinangakuan nang mangay taa tung kaliw̱utan , ” mag̱aning .
44002042	Faith	Numanyan yang nag̱apaderepan nira ta maayen ya ra yang pagpatulduk nira tung mga apustul may yang pagsarasaan nirang magpurutul . Muya-muyang pamagsararuan ang katuglayunan da ka yang pagpiringas-pinagasan nira ta tinapay sigun tung pagpakugmatay ni Ginuung Jesus para tung nira .
58001009	Grace	Yang pag̱urubraen ang magkatama yay nag̱apakumaal mu , yang malalain yay nag̱alawayan mu . Kapurisu ya ray natengeran na ang ta yeen ang yay Dios ang nag̱apanirbian mu , pinatemengana ra yeen ang magkarung tung puistu . Pinakdulana ra nganing yeen ta kadengeg̱an mung landaw ang pisan kay tung duma ang ya ra kay ikasadya mu ta duru , ” ag̱aaning .
44012002	Violence	Ti Santiagong atiang aka ni Juan , ya ray pinapug̱usan na ta dikel .
55002016	Recommendation	Likayan mung likayan yang mga diskusiun ang atiang buat na pa natetenged tung Dios ang anday katumuyan na . Ay kipurki kung tinu pay magpaintra asan , mas pa ka enged ang maplekan ta ipanggalang na tung Dios may tung kalelyag̱an na .
62003015	Sin	Kumpurming tinu pay pagdemet tung sasang putul na tung ni Ginuu ta , katimbang nang sasang nangimatay ra ta tau tung pagterelengen yang Dios ig nag̱askean mi ra ka ang yang sasang nangimatay ta tau indi naeyangan ta baklung pagpangabui nang anday pagtapusan na .
43021015	Faith	Taa numanyan , pagkatapus yamen ta pag̱iramal , nagbugnu ra ti Jesus tung ni Pedrong mag̱aning , “ Simon , ana ni Juan , talagang nag̱agegmaanaw w̱asu nuyung landaw pa tung mga kaarumanan mung naa ? ” Mag̱aning ti Pedrong minles , “ Ee , Ginuu , yaway nag̱akdek ang nag̱alelyag̱ana yeen . ” Mag̱aning si ti Jesus tung anyang nagtimales , “ Buinu , kung maning tii , padag̱en-dag̱enan mu ta maayen yang mga tauanu ang yay maning pa tung mga karniruu , ” mag̱aning .
46012008	Grace	Kipurki telengan mi . Ekel tung pag̱urubraen yang Espiritu Santo tung sasang tumatalig nag̱apakdulan yang Dios ta kaya nang magpadapat ta bitalang pagwayangan ta isip . Ig yang sam bilug ka nag̱apakdulan na ta kaya nang magpasanag ta makaliliway tung mga kaarumanan na sigun tung tamang pag̱irintindien tung kamatuuran ekel ka mismu tung pag̱urubraen yang Espiritu Santo tung anya .
44007013	Description	Tung yadwang pag̱angay nira duun , baklu ra nagpailala ti Jose tung mga putul na . Purisu asan da ka ngaskeay yang Faraon ang tanira magpurutul ni Jose .
60003010	Recommendation	Talagang impurtanting usuyun mi yang mga ug̱aling mga maning tia ay kipurki may sasang bitala yang Dios ang napabtang tung kasulatan ang maning kang pisan tia yang rumbu na . Mag̱aning , “ Kung tinu pay nag̱alelyag ang magpakasadya taa tung kaliw̱utan Ang pagkatapus gustu na kang magtinlu yang pagkabetang na , Tay puis yang nganga na suspindien na tung pagbiw̱italaen na yang mga malalain Ig indi ra ka magbukli . Kaministiran kang panalyuran na ra yang tanan ang pagburuaten nang malalain ang para magbuat da ta matitinlu . Yang paawatan na enged ang sikaren , ang mag̱uruyunan tanira yang mga kaarumanan na tung matinlu . Kipurki yang nag̱abantayan yang Dios ta mupiang ag̱asikasuen , ya ra yang mga taung pagbuat yang magkatama . Pirmi na kang agpamatien yang pag̱arampuen nira tung anya . Piru kung tinu pay pagbuat ta malalain , ya ray kuntraen na , ” mag̱aning .
44004032	Description	Taa numanyan tung mga uras ang atii , tanirang sam pundaan ang mga tumatalig tung ni Jesus sasay kinaisipan nirang tanan ang pagberegkes-begkesan ta matinlu . Dispuis anday pag̱aning ang yang kaayenan na anya ra ilem ang sadili , kung indi , pamagparakdul-pakdulan kung tinu pay may kaministiran .
46015003	Grace	Ay kipurki ipinag̱intrigaw ra tung numyu yang pinakaimpurtanting bitala ang ya ra kang lag̱i ay rinisibiu ang yang pag̱aningen ang Cristo nagpakugmatay natetenged tung mga kasalanan ta ang yay uyun ang pisan tung nagkaraula natetenged tung anyang nabtang tung kasulatan . Dayun da kang ipinalg̱ud tung sasang leyang ang pagkatapus tung yaklung kaldaw pinabungkaras da yang Dios ang ya kay uyun tung nagkaraulang nabtang tung kasulatan .
66018024	Violence	Dispuis pa yang kapin da enged ang dilemen tung nuyu ya ra yang dug̱u yang mga manigpalatay yang bitala yang Dios may yang dug̱u yang kadaklan ang mga tauan nang kumpurming inimatay tung bilug ang kaliw̱utan natetenged tung pag̱urusuyun nirang ustu tung kalelyag̱an ni Jesu-Cristo , ” ag̱aaning duun yang angil .
44013048	Faith	Numanyan , pagkagngel da tia yang dumang atiang belag̱an mga Judio , pinanadyaan da ta mupia ang nunut da ka ta pagdarayawen nira ang duru unug katinlu yang bitala yang Dios ang ipinagpakaw̱ut tung nira . Numanyan yang kumpurming pinagpilik da kang lag̱i yang Dios ang paeyangan na ta pagpangabui nirang baklu ang anday pagtapusan na , ya ray nagtalig yang mga sadili nira tung ni Ginuung Jesus ang nagpatapnay .
66022020	Description	Numanyan ti Jesus ang pagpaingmatuud tung tanan ang isinulatu , may bitalang isinaleet na si ang mag̱aning , “ Talagang makaliaw rang maglekat asan , ” mag̱aning . Yang tuw̱alu tung anya , “ Aay , Jesus ang Ginuu yamen , magkamaningan da ka man tiang nag̱aaning mu ang tung makali maglekata ra tani . ”
50004009	Recommendation	Dispuis pa , kung unu pay ipinagtulduku tung numyu , kung unu pay ipinagpalatayu tung numyung itinalig enged ni Ginuu ta tung yeen , maskin unu pay nagngel mi tung yeen , ig kung unu pang mga pasaisay ang naita mi tung yeen , ya ray dapat ang pausuyan ming pirmi . Ay kung yay usuyun mi , pakigsasaanamu ra yang Dios ig paeyanganamu ra ka anyang pirmi ta kalimengan yang mga isip mi .
53003015	Recommendation	Ug̱aring indi mi ra ilem kaw̱ig̱en ang sasang kasuay mi , kung indi , pakigkesenan mi tung matinlung paamanen , ay tia sasang putul mi tung ni Ginuu ta .
51002008	Recommendation	Mangamanamu ra enged ta mupia nusias maeklanamu ra ta dumang papanangeren tung dumang pag̱irintindien tung Dios ang belag kang lag̱i tama ig anday kaayenan na . Ay kipurki yang nag̱itulduk nirang atia , duun da ilem ngaeklay nira tung bitalang nag̱ipagngel yang mga mamaepet nira . Yang nag̱adapatan na natetenged ka ilem tung mga riglamintung natauan nirang pangkaliw̱utanen ka ilem ang indi pagkatunu tung kamatuuran ang nag̱itulduk natetenged tung ni Jesu-Cristo .
50003014	Faith	
56002014	Faith	Ya ka man yang nagpatumbas yang linawa na arangan da ilem tung yaten ug̱ud asanita ra nga gawaray nang ipaluasay tung pinagpakemkeman ta ra rin ang ita pirmi ra ilem ang paglampas tung mga katuw̱ulan yang Dios . Kag yadwa pa ug̱ud asanita ra ka nga punasay na tung tanan ang mga kasalanan ta ang para anda ray dumang may anya tung yaten , kung indi , tanya ra ilem ang simanyan duruita ra ka man agkadererep ang magbuat yang matitinlu ang yay nag̱auyunan na .
43005024	Faith	“ Iugtulu tung numyu yang kamatuuran , kung tinu pay pananged tung bitalang naang nag̱ipagpakaw̱utu ang asan dag pagpailala yang pagtaralig̱en na tung ni Amang nagtuw̱ul tung yeen , may pagkatau na rang baklu ang ya ray pagnatisan nang asta tung sampa . Anda ray elatan nang sintinsiaan pa tung kalainan , kung indi , naliit da tung dating pagkatau nang alawid tung Dios ang nalakted da tung baklung pagkatau nang uyun tung Dios .
66021015	Description	Numanyan yang angil ang naang pagbitala tung yeen , may ekel nang maninga bastun ang bulawan ang ya ray ipanukat na tung siudad may tung mga purta na , may tung padir na .
50003019	Sin	Ay ya pa ag̱ari , yang panampetan nira tung uri ya ra yang kalainan ang anda enged ang pisan ay katapus-tapusan na . Ay maskin unu pay nag̱iblen nira ya ray nag̱asikad nirang papsawan ang katimbang na yay Dios nira ang pag̱atalungaan nirang pirmi . Yang mga ubra-ubrang dapat da rin ang ikaeyak nira ya pa kay nag̱ikadengeg nirang nag̱ipagpabantug . Anday dumang nag̱apagamenan ta mga isip nira , kung indi , ya ka ilem yang pangkaliw̱utan .
54003006	Sin	Dapat ka ang yang sasang tumatalig ang indi pag teg̱asan tung pagtalig na , belag̱an ang yay piaran mu . Ay muya kung ya pay piaran mung manirbian , ya ra ilem ay pagdakulan yang kulu na yang pusisiun na ang asta lumambeg da dayun tung sintinsia yang Dios ang katulad ka tung ipinakdul na tung ni Satanas atiing pagdakul da ka yang kulu na ang asan da nga kuatay na tung katengdanan nang abwat .
65001003	Recommendation	Mga putulung nag̱amaalu ta duru , duru ra ka rin ang kalelyag̱ung magsulat tung numyu natetenged tung kalibrian tang naang parariung nalg̱uran ta . Piru naa pala , nasimanu ra ang may kaministiranung dakulu ang sulatanamu ra yeen ang para paktelenamu ra yeen ang magpadayun ka enged tung pag̱urusuyun mi tung kamatuuran natetenged tung ni Ginuung Jesus ang nunut da ka ta pagparakaw̱utun mi tung duma may ruma . Yang kamatuuran ang naa ya ra kay dapat ang kegngan mi ta mupia tung mga taung pamagtag̱am ta baliskad , ay ya ra ka man ay ipinagpiar yang Dios tung yaten ang kumpurming binuat nang mga tauan na ang para indi ra enged mag̱uman yang nag̱adapatan na .
44004002	Description	Yang inangay nira asan , nangaerepan da ta mupia tung na Pedro ay balaw̱ag ang pisan tung pamati nira yang nag̱ipagpakaw̱ut nirang durua tung mga tau ang ti Jesus unu binui si kang uman yang Dios . Ay ya pa ag̱ari , asan da ka nag̱ipatiel nira yang katadlengan nira ang pati unu yang mga patay duun da ka mamagsug̱ut tung anyang mangabui si kang uman .
66018005	Sin	Kipurki minumpuk da yang mga kasalanan na ang asta suminungkuk da nganing tani tung langit . Dinemdemu ra ka enged yang mga ubra-ubra nang malalain ang ya ray ipagsilutu tung anya .
43004046	Description	Kapurisu numanyan , ti Jesus duun si nagbalik tung Cana duun tung sinakepan yang Galilea ang ya ray banwang pinagbuatan na yang wai ang binu . Duun tung sinakepan yang Galilea , may sasang upisial yang gubirnu ang pagtinir tung lansangan ang Capernaum ang yang ana na paglaru .
45012011	Recommendation	Indiita enged magpatamad , kung indi , pirmiitang magpakabedlay ang magpaturuw̱ulun ta maderep tung ni Ginuu ta ang yang mga isip ta ya ra ipadegteay ta tung Espiritu Santo ang para pirming makinit yang gegma ta tung anya ang maning pa tung waing pagbukal .
60001008	Faith	Tanya maskin indi kang lag̱ing sinakep ta mga mata mi , piru nag̱agegmaan mi ra ka enged . Maskin indi mi pa nganing nag̱aita numanyan , piru nag̱atalig̱an mi ra ka enged ig magsadyaanamu ra ka ta duru ang yang kasadyaan ming atia nag̱aliwag̱anamu ra nganing ang mapabag̱ayan ta bitala ig magkaanggid-anggid da tung kasadyaan ang sintien mi tung uri kung malg̱uramu ra nganing tung kasusulawen ni Ginuu ta .
62004013	Grace	Maning taa masiguru ta ang ita pagpakigkapulit da tung Dios ang matuud ig nag̱asaliranita ra ka anya yang pagpangabui na ekel tung pag̱irimakluen tung kinaisipan ta yang Espiritu Santong ipinatinir na tung yaten .
43019029	Description	Taa numanyan may mangkuk duun ang punuk ta binung nangaklem da . Purisu may sasang ipinalebleb yang mga sundalu asan tung mangkuk ang asta tinagmak da . Pagkatapus dayun da nirang isinakbet tung tumbung yang sanga-sangang pag̱aningen yamen ang “ isup ” ang ya ray itinuluy nira tung nganga ni Jesus ang para manutnutan na .
51001013	Grace	Yang Dios ya kay nagpalibri tung yaten tung dating pinagtiniran tang durug kiklep ang ita ra rin agkemkemay ta mupia ni Satanas ang yay pinakamalain tung tanan . Ilinakterita ra ka dayun anya tung kagaeman yang pag̱aningen nang Ana Nang nag̱amaal na .
45016017	Recommendation	Mga putulu , naa w̱a yang sasang nag̱aingaluku enged tung numyu . Amlig̱an mi ta mupia yang mga taung kumpurming pagturuldukun natetenged tung ni Jesu-Cristo ang kuntrang pisan tung ipinagtulduk tung numyu atiing primiru . Ay yang luaan na , asan da pagpaguad ta ikarangga yang pagsarasaan ming magpurutul ang asta magberelag̱anamu ra ilem ang magkuruntra-kuntraan , ang kung kaisan ya ray makanayan ta ipamalpas da dayun yang duma tung ni Ginuung Jesus . Indiamu ra enged magpakignunut tung mga taung mga maning tia .
45012007	Recommendation	Kung tinu pay pinaeyangan na ta kinaisipan nang manirbian ta matinlu tung mga kaarumanan na , kaministiran ang ya ray prusigiran na ta mupiang ubraen . Kung tinu pay pineyangan na ta ikaya nang magpasanag ta makaliliway ta isip yang mga kaarumanan na natetenged tung kamatuuran ang ipinagpasulat yang Dios , kaministiran ang ya ra kay pabilug̱an ta isip nang ubraen .
43016023	Faith	Kung kaw̱utun da nganing yang uras ang atia , anda ray ingalukun mi tung yeen . Manangeramu ra tung yeen , kung unu pay ingalukun mi tung ni Amang yuuy kabakeran mi , ipakdul na tung numyu .
66021019	Description	Dispuis yang mga batung atiang pinanielan yang padir na sari-saring mga batung atiang mamaalen ang durung pisan agkatinlung telengan . Kung panalegsaenung sambiten , yang primirung batung pinanielan na birdi may apuy-apuyan yang kulay na . Yang pangyadwang batu , yang kulay na katulad tung langit ang piskan-piskanan ang may putaktak na kang mga bulawan . Yang pangyaklu birdi ka yang kulay na ig durug kalinang . Yang pangyaepat birdi kang durug deet yang kulay na ang lauk-lauk ilem ang telengan .
59004017	Sin	Ig disir , kung tinu pay nag̱aske ra yang magkatama ang yay dapat ang buaten na ang pagkatapus indi na buaten , ya ray idata yang Dios tung anyang kasalanan na .
66019005	Faith	Pagkatapus may nagngelu sing busis ang asan manliit tung siang bulawan ang mag̱aning , “ Pati yamu asan tung katanekan ang kumpurming mga turuw̱ulun yang Dios ang may pag̱eled mi tung anya , magdarayawenamu ra kang tanan tung anyang yay pagpaturuw̱ulunan ta , maskin aranek yang pagkabetang mi maskin abwat , ” ag̱aaning .
47005002	Faith	Purisu mintras taawita pa , pag̱inamesita nganing ang paglalangkag̱en ang yang patiniran na tung yaten ang atiang panlangit , tung makali , kung tung aw̱el pa , ipasuut na ra tung yaten .
48006004	Recommendation	Maayen pa sasa may sasa tung yaten , masigtimbang-timbang yang anya-anyang ubra-ubra kung usuy tung pitik u kung belag . Atia , kung usuy ka man , ya ra ka ilem ay ikasadya na tung isip na . Indi na ra ilem ikumpalar tung pag̱urubraen yang duma .
46007036	Recommendation	Alimbawa may sasang amaen asan ang may ana nang darala ang nag̱alelyag dang magpakasawa . Pag̱atelengan na ang midyu amat-amat dang pagrusaw ra yang pagkapustura na . Purisu kung indi na ilyag ang pakasawaan , muya may mainabung makakaeyak . Tay puis , kung ministiren da ta sasang lalii , maayen pang ilyag na ra ilem yang ana na tung anya . Belag̱an kang mag̱aning ang yay kasalanan na tung Dios .
43016002	Violence	Sipurki yang mainabu , ityapuiraenamu ra yang mga pamagpakigmaepet tung mga pagsaragpunan mi . Belag̱an ilem maning tia yang buaten nira tung numyu , ang indi , may uras ang kaw̱utun ang kung tinu pay mangimatay tung numyu , kalaum na ya ray ustung pagsirirbisyuen na tung Dios .
66015001	Description	Numanyan may naitaw sing sam bilug sing pruiba tung langit ang durung pisan agkabew̱ereng . May pitu ngangilan ang yay may katengdanan ang mamagpadangat tung pitu ka nga sarutan . Yang mga sarut ang naa , ya ra yang pangultimung mga sarut ang asan da nga talusay yang Dios yang pagpaita na yang kasisilag̱en na .
43018023	Description	Mag̱aning ti Jesus ang nagtuw̱al ang tung ni Anas iparumbuay na , “ Kung lampas yang ibinitalaung atia , maayen pa , ipasanag mu ra kanay tung tanan taa kung unu pay pagkalampas na . Piru kung tama yang inaningu , magkatama w̱asu ang ipinatigbakaw ra nuyu ? ” ag̱aaning .
50004003	Recommendation	Pati yawa , ungkuy , kumus pagsinasaayita ra ta kinaisipan , may sasa kang nag̱aingaluku tung nuyu . Padag̱en-dag̱enan mu ra kanay ta mupia yang durua nga baw̱ayan ang atia ang para maulikan da yang pagputulan nira tung makali . Ay ya pa ag̱ari , tan taa namagpakiunung da ta ustu tung yeen atiing pagparakaw̱utunu yang Matinlung Balita asan maskin durung mga taung namagpakigkuntra tung yamen . Kasiraan da ka tanira ni Clemente pati yang kadaklan ang mga arumanung dating pamagtaw̱ang tung yeen tung pagparakaw̱utunu . Maskin indi ra ingarananu tanira , yang mga aran nira nasulat da kang lag̱i tung sasang paglistaan yang Dios yang mga aran yang mga taung kumpurming pinaeyangan na ta ipagpangabui nirang baklu ang anday pagtapusan na .
66016006	Sin	Kipurki yang ipinaturuk nira dug̱u yang mga tauan mu may yang mga manigpalatay yang bitala mu ang pagkatapus simanyan dug̱u ka yang ipinakdul mu tung nirang igmen . Bag̱ay ang pisan tung nira , ” mag̱aning .
45006002	Sin	Abaa , baliskad dang pisan tia ! Ayw̱a , ta yaten ang pinapanalugpatay ra tung kalelyag̱an tang magpakasalak , magkabag̱ay pa w̱asu ang magpasulsulita pa ?
66017011	Violence	Yang ayep ang atiang minyang ang tukaw ang pagkatapus numanyan anda ra , tanya mismu yang yawalung adi , piru nag̱auri pa tung yapitu ig nagapil da kang lag̱ing nabilang tung nirang pitu . Anday dumang panampetan na , kadiaduan da ka enged ang anday katapus-tapusan na .
48004030	Recommendation	Piru unu pay napabtang tung kasulatan , kung indi , pinauyunan da yang Dios yang pinag̱aning ni Sara tung ni Abraham ang kaskasen na ra ilem unu yang kirepen ang mag̱ana ay yang inana na unu tung kirepen talagang indi ra ka enged unu manubli tung kaayenan ang sublien yang inana na tung kasawa nang belag̱an kirepen . Anday dumang lagpakan na tia , kung indi , kumpurming tinu pay malelyag ang magpalg̱ud da tung dating ipinagpakigpaig̱u yang Dios tung nasyun ang Israel atiing tukaw , talagang indi ra enged pakinaw̱angen yang Dios tung kaayenan ang pinangakuan na tung ni Abraham may tung mga kanubli na .
54006009	Sin	Yang mga taung mga maning tiang durung kalelyag nirang magmanggad , indi maimung indi matuksung magbuat ta kasalanan . Anday dumang pakaw̱utun na , katulad tung sasang ayep ang nasied dang indi ra mapuklut , indi ra ka mapuklut tung pagburuaten nira ta kasalanan . Ay dereeg̱en da ta sari-saring kalelyag̱an nira tung mga bag̱ay ang anday kuinta ig ikarangga ka ilem nira ang asan da ka nga gakday nira ta pinitinsia .
66017016	Violence	Asta yang mga sungay ang atiang sam puluk ang naita mu pati yang ayep mismu , imbis padayunan nira yang pagpakisanyug nira tung baw̱ay ang atiang pagpagamit , unaw̱is kasiraan da ka tanirang mamagdemet tung anya . Anday duma , kapasan da nirang pisan tung tanan ang nag̱amaal na ang asta mag̱ing luas da , pati tinanguni na panganen da ka nira ig kung unu pay maeped kuw̱ulan da ilem nira ta apuy .
46008003	Faith	Piru kung tinu pay nag̱aske rang maggegma ta ustu tung mga kaarumanan na , nasapung da tung pagkaintinding magkatamang pisan tung pagterelengen yang Dios .
45003009	Sin	Ta , unu pay linagpakan na ? Aningen ta w̱asu ang tung pagterelengen yang Dios itang kumpurming mga Judio may nalandawan ta pa ka enged tung mga tag̱a duma-rumang nasyun ? Andang pisan ay nalandawan ta tung nira kipurki katulad ka tung ipinagpasanag̱u rang lag̱i ta nungayna , yang tanan ang mga tau , maskin Judio maskin belag , kemkem ang luw̱us yang natural nirang pagpakasalak ig indi mangapuklut tung sintinsia yang Dios ang kaw̱utun .
44007041	Sin	Purisu namagpabuat da ka man tung ni Aaron ta sasang bultung ipinasuad na tung sinday ta baka . Sinag̱ud pa nirang dinasag̱an ta mga ayep ig pinagpistaan pa nirang pinagkalipayan yang bultung atiang ipinabuat ka ilem nira tung sasa ka ilem ang masigkatau nira .
66009020	Sin	Piru yang kadaklan ang mga taung indi nagkarapatay tung mga sarut ang atia , belag ya mamamlek tung mga bultung atiang binuat-buat ka ilem ta mga kalima nira , ya mamagpadayun tung pagturuuen nira tung mga dimunyu ang ya ka man ay pamag̱erekelen tung pagturuuen nira tung mga bultu ang sari-saring bag̱ay ang pinaggamit ang katulad ka tung bulawan ubin landuk ang salapi ubin saway ubin batu ubin ayu . Ang pagkatapus indi ka ilem maita , indi ka ilem magngel , indi ka ilem mapanaw .
47005011	Faith	Purisu kumus ya ray nag̱apangamananu yang panginsapu nang atia tung yeen kung ya pa ag̱ari yang pag̱erekelenu tung pagkaapustulu , pagprusigiraw ang pagpaingmatuud tung mga tau ang basi pa ra ilem maeklanu yang mga isip nira ang para may kumpiansa nira tung yeen ig mananged da ka dayun tung Matinlung Balitang naang nag̱ipagpakaw̱utu . Talagang aske rang aske yang Dios ang andang pisan ay pag̱asikaru para tung sadiliu . Basi pa ra ilem ang pati yamu maning ka tia yang nag̱ipagkesen-kesen mi tung mga isip mi natetenged tung yeen .
49002003	Sin	Pati yaming mga Judio , ya ka . Itang tanan , anday inaning , maning ka man tia yang bida ta atii kanay , ay kumpurmi ra ilem yang nauyunan yang mga tinanguni ta may yang minyang tung mga isip ta , ya ra ilem ay pinapsawan ta . Purisu tung dating nabtangan tang atii , indi maimu ang indiita dangaten yang kasisilag̱en yang Dios ang magsintinsia tung yaten tung kalainan ang katulad ka tung kadaklan .
44002040	Recommendation	Taa numanyan , duru pa kang mga bitalang ipinagpaingmatuud na tung nirang ipinag̱asig̱-asig ta maning taa : “ Italig mi ra tung ni Jesus yang mga sadili mi ug̱ud tapnayenamu ra anyang ipalibri tung sintinsiang dangaten yang mga masigkanasyun tang naang durug kalain yang pagpakuindi nirang atia tung anya , ” mag̱aning .
45008013	Faith	Piru kung alimbawa , yang dating pagkatau ming atia ya pay padanayan ming pagpaguyuran , talagang asanamu ra nga pablag tung Dios ig ya ra ka mismu ay pagnatisan ming asta tung sampa . Piru kung ag̱imatayen mi yang dating mga ubra-ubra yang mga tinanguni mi ekel tung pagpaktel yang Espiritu Santo tung numyu , asan da ngaispirinsiaay ming mas pa yang baklung pagpangabuing ipinaeyang na tung numyu ang tung uri , ya ra kay pagnatisan ming magpakigsapen tung Dios ang asta tung sampa .
45010011	Faith	Talagang matuud tia ay kipurki may sasang bitala yang Dios ang napabtang tung kasulatan ang mag̱aning , “ Kumpurming tinu pay pagtalig tung anya , talagang anda enged ang pisan ay mapaeyakan nang pagsungunan tung nag̱atalig̱an na tung anya , ” ag̱aaning .
45001008	Faith	Tukaw tung tanan , durug dakul yang pagpasalamatu tung Dios ang pagpaturuw̱ulunanu natetenged tung numyung tanan asan , ang asan da ag̱ipapanawayu tung ni Jesu-Cristong pangerengan tung yaten duun tung katalungaan yang Dios . Yang nag̱apasalamatanu enged tung anya ang yang pagtaralig̱en ming durug baked tung ni Jesu-Cristo yay nag̱apagkeresen-kesenan yang mga tau tung intirung sinakepan yang kagaeman yang mga tag̱a Roma .
52001004	Faith	Mga kaputulan ang nag̱agegmaan yang Dios , pagpasalamatami enged nganing tung anya gated nag̱askean da yamen ang talagang pinilikamu ra anyang magkatinir ta kalibrian .
60004008	Recommendation	Landaw tung tanan ipadegte mi enged yang paggeregmaan ming magpurutul kipurki kung maggeregmaanamu ra ta maning tia , mapagparatawaranamu ra , maskin durung mga kasalanan ang nagkarabuat mi sasa may sasa .
44027001	Description	Taa numanyan ti Pablo dinisisiunan da ni Gubirnadur Festong ipasaay ang ipaated duun tung Italia , kasiraanami ra kang mga aruman na . Purisu tanya asta yang dumang mga prisu , ipiniar da tung sasang kapitan tung mga sundalu ang nag̱aranan tung ni Julio . Ay tanya sakep yang sasang grupung pag̱aningen ang “ Grupung pag̱atuw̱ul mismu ni Maginuung Adi Cesar ” .
66015003	Faith	Yang pagturugtug̱un nira ya kay pagkarantaen nira ta sasang kantang nag̱ipagdayaw nira tung Dios natetenged tung pagparaktelen na tung nira ang asta indi ra namagpadeeg tung ayep ig natetenged tung pagdipindir na tung nirang nangimalesan tung kumpurming tinu pay nagpandeeg-deeg tung nira . Yang nag̱akanta nirang atii , magkaanggid ka ta palaksu tung kantang atiing kinanta ni Moises ang turuw̱ulun yang Dios atiing pagpalibri na tung nasyun nirang mga Israel ang tanira ipinagpalua na duun tung banwang Egipto . Puidi kang aningenu ang yang nag̱akanta nirang atii magkaanggid ka tung kinanta yang pag̱aningen ang karniru atiing nandeeg da tung sistima yang kaliw̱utan ang naa may tung kamatayen . Maning taa yang sarabyen yang kanta nira : “ Ampuan yamen ang Dios ang makagag̱aem tung tanan , Durug puirsa yang mga pag̱urubraen mu ig makabew̱ereng . Yawang may kagaeman tung tanan ang nasyun tung bilug ang kaliw̱utan , Talagang matadleng ang pisan yang tanan ang pag̱abuat mu andang pisan ay mali na may gesye . Yang tanan ang mga tau mamagkatinir da ta eled nirang duru tung nuyu , Tanirang tanan mamagdayaw tung nuyu natetenged tung pagkadios mu , Ultimu ilem yaway limpiung pisan ta ug̱ali . Yang tanan ang mga tau maskin unu pang nasyunay mamagtuu ra ka enged tung nuyu , Kipurki bistu tung nirang tanan yang pag̱urubraen mung pagkatamang pisan , ” mag̱aning tanirang namagkanta .
60002002	Faith	Katulad ka tung mga mamulang baklung ipinangana ang indi ra enged temegka kung indi manusu ta muya-muya , ta yamu , ya ka . Kaministiran kang indiamu ka temegka kung indiamu manginem ta muya-muya yang ultimung gatas ang limpiung pisan ang yay kaalimbawaan yang bitala yang Dios . Ya ray paagyatan mi ug̱ud ya ray pagdakulan yang isip ming asta kemtel dang magtuman yang kalelyag̱an yang Dios ang ya kang lag̱i ay katuyuan yang pagtapnay na tung numyu .
66014013	Faith	Taa numanyan may nagngelu sing sasang busis ang duun manliit tung langit ang ya ray nagbugnu tung yeen ang mag̱aning , “ Juan , ya ra taa yang isulat mu . Mag̱impisa numaan , kung nainu pay imatayen natetenged ang indi ra mamalpas tung yeen , talagang ya ray pasadyaen yang Dios ta mupia , ” mag̱aning . Mag̱aning ka yang Espiritu Santong nagpaugtun , “ Tama ka man ang pisan tia ay mangadiskansaan da tanira tung tanan ang mga pinitinsiang napasaran nira arangan da ilem tung pagtaralig̱en nirang bug̱us tung ni Ginuung Jesus . Talagang pasadyaen da ka man tanira yang Dios ay natetenged kung ay pa ag̱ari yang pinakaw̱ut yang tanan ang pagpakabedlay nirang nanirbian tung anya , inding pisan malipatan na , kung indi , ya ra ka enged ay demdemen nang balesan , ” mag̱aning .
59001027	Faith	Kung indi , yang ustung pag̱irintindien tung Dios ang magkatama tung pagterelengen na ang ita magpadag̱en-dag̱en tung mga ilu may tung mga balung mga baw̱ay tung mga kaliwag̱an nira . Yadwa pa ang ita mangaman ta mupia tung mga sadili ta ang indiita masaliran yang sistimang pangkaliw̱utan .
51002004	Recommendation	Yang nag̱ipagsambitu tung mga bag̱ay ang atia tung numyu ay ug̱ud indiamu ra makayanan ta patalang yang dumang mga manigtulduk ekel tung mga katadlengan nirang durug kakaingganya .
66005013	Description	Pagkatapus yang tanan ang inimu yang Dios , mag̱ing tung kalangitan man mag̱ing tung katanekan man mag̱ing tung kadalman man mag̱ing tung teeb man , luw̱us da kang nagngelung pamagkarantaen ang maning taa yang sarabyen yang kanta nira : “ Yang pagkarung tung siang bulawan durua tanira yang karniru , yay bag̱ay ang pisan ang galangen ig dayawen ang padengeg̱an ang asta tung sampa natetenged taniray makagag̱aem tung tanan , ” ag̱aaning .
66008008	Description	Pagkatapus tia , yang pangyadwang angil , ya si kay nag̱eyep yang budyung na . Pagkaeyep na , may sasang mag̱abukid ang makbu ang pag̱apuy ang ipinlek da tung teeb . Pagkatapus tung tulung parti yang teeb , yang sam parti nag̱imu rang dug̱u .
44007058	Violence	
45015011	Faith	Dispuis tung sam bilug pang kasulatan , may sasang bitalang nabtang ang mag̱aning , “ Yamung tanan ang mga tag̱a duma-rumang nasyun , maskin unu pang nasyunay , magdayawamu ra ka tung ni Yawi , ” mag̱aning .
45011036	Faith	Nag̱askean tang matuud tia ay kipurki yang tanan ang pagkarainabu pulus lug̱ud tung kagaeman na ig tanya kay pag̱erekelen tung tanan ug̱ud tung uri luw̱us da kang ikadengeg na . Bag̱ay ang pisan ang tanyay dayawen tang tanan ang mga tau ang asta tung sampang anda enged ay katapus-tapusan na . Magkamaningan da ka man tia .
43001029	Faith	Pangayag yang kaliw̱utan , ti Jesus naita ra ni Juan ang pagpalenget da tung anya . Diritsyu rang ipinasapet na tung mga tau ang mag̱aning , “ Uay , atia raw̱a yang taung tinuw̱ul yang Dios ang manulad tung sasang karnirung sinday pa ang ya ag̱idasag̱ay ug̱ud duun da nga kuat yang pagkamakinasalananen tang mga tau tung pagterelengen yang Dios .
58011031	Description	Dispuis pati ti Rahab ang yay sasang baw̱ay ang tag̱a duun ang yang nag̱ipangita na ra rin pagpagamit yang sadili na , ekel tung pagtalig na tung matuud ang Dios , indi ra naumid tung kalainan ang nalambeg̱an yang kadaklan ang mga masigkasiudad nang namagpasuag tung Dios . Ay ipinabistu na yang pagtaralig̱en na tung Dios ekel tung pag̱arasikasuen na ta matinlu tung mga tiktik ang pinanuw̱ul ni Josue .
43010010	Grace	Piru yang sasang takawan tanya , anday dumang nag̱ipagpalenget na tung turil , kung indi , manakaw ra ubin mandistrusu rang mangimatay tung mga karniru . Piru ta yeen , yang inangayu taa ay ug̱ud paeyanganu yang mga karniruu ta ipagpangabui nirang baklu ang yang klasi yang pagpangabui nira , anday magdeeg .
50003020	Faith	Imbis mag̱usuyamu tung nira , indiamu ra enged . Kung indi , yang mulidu yamen yay usuyun mi . Ay ya pa ag̱ari , yang ultimung baw̱anwaan ta belag̱an yang kaliw̱utan ang naa , kung indi , ya ra yang langit . Duru nganing ang pagpakbat ta tung Manigpanapnay tung yaten ang duun ka man tung langit manliit . Anday duma , kung indi ya ra mismu ti Ginuu tang Jesu-Cristo .
45015007	Recommendation	Kapurisu ulitenu ra kanay yang gustuung ianing tung numyung tanan asan tung Roma . Indiamu ra enged magduruma-dumaan , kung indi , kung ya pa ag̱ari ang yamu rinisibi ra ni Jesu-Cristo ang anday pinag̱enteran yang isip na , dapat ang maning kang pisan tia yang pagnurunutan ming magpurutul . Ay kung maitaamu ra nganing ta duma ang pag̱usuyamu ra tung mga pasais ni Jesu-Cristo , asan dag dayaway nirang agpadengeg̱ay yang Dios .
44021024	Recommendation	Mupia pa dumanan mu tanira duun tung pagtuuan ang pinakalusu . Magpakiununga ka tung nirang magtuman yang sasang urdinansa ang para liw̱ianuamu rang magpakled tung pagtuuan ang pinakalusu . Dispuis bayaran mu ra ka yang tanan ang kagastusan nira asan ug̱ud bunayag dang mamagtupad tung pinangakuan nirang mamagpakayas yang mga kulu nira . Kung tumanen mu tia , duun da ngaintindiay yang kadaklan ang mga kaputulan ta ang anday kamatuuran yang nagngel nirang balita ang para tung nuyu , kung indi , asan da ngaintindiay nira ang talagang pagtumana ka man yang mga urdinansang ipinatuman ni Moises tung nasyun ta .
45004012	Faith	Belag̱an ilem tanirang anday tanda ay pinamuaran na , kung indi , pati yang may mga tanda ang simanyan belag dang yay panalig̱an nira , kung indi , nagtalig da yang mga sadili nirang bug̱us tung ni Jesu-Cristo ang asan da ka nasug̱ut tung ni Abraham ang kinaampu nira ang yay tukaw ang nagtalig yang sadili nang bug̱us tung Dios , atiing indi pa nganing nag̱apabuatan ta tanda .
44001026	Description	Pagkatapus nira ta pag̱arampuen , dayun dang namagburunutan kung tinu pay matemengan . Telengan nira , ti Matias yay nabilug̱an . Purisu ya ray nadulang ang nabilang tung kaugpuan nirang sam puluk may sasa ngapustulan .
45004007	Grace	Kipurki ya ra taa yang inaning nang atii : “ Durung pisan agkatinlu yang nag̱abtangan yang mga taung kumpurming pinatawad da yang Dios tung mga paglalampasen nira tung mga katuw̱ulan na , ang yang mga kasalanan nira linipatan na ra .
66011004	Description	Naa pala yang duruang atia , mamanulad tung durua nga tauan atiing tukaw ang ipinananglit ni Zacarias tung duruang kapungul yang ayung pag̱aningen ang olibo may durua kang parabdungan ta kaas ang yag bebtang tung katalungaan yang Dios ang yay Makagag̱aem tung bilug ang kaliw̱utan .
59004009	Recommendation	Yang dapat ang meyang tung mga isip mi ya ra yang kapupungawen ming pagsug̱at natetenged tung mga kasalanan mi . Bilang yang pagtaralangkaken ming pagpakasadya asan dapat ang mapaklian da ta pagtarangiten ming pagseey .
64001011	Recommendation	Ungkuy , indi ta enged usuyun yang malain , kung indi , yang usuyun tang pirmi ya ra ilem yang matinlu . Ay ya pa ag̱ari , yang taung pagpadayun tung pagburuaten nang matinlu yay maning pa tung inana ra yang Dios . Piru yang taung pagpadayun tung pag̱urubraen nang malain , indi pa ka enged nag̱apagpakirampil ang matuud tung Dios .
45004011	Faith	Pagkatapus tung pira pang takun baklu ra lalangay yang Dios ang yang tinanguni na pabuatan da ta tanda . Atia yay sasang sinyalis ilem ang tanya inusgaran da ka man ang lag̱i yang Dios ang salung pisan natetenged ilem tung pagtalig nang bug̱us tung anya . Yang uras ang atii , anda pa nganing ay tandang binuat tung tinanguni na . Yang linuaan na , duun da tanya nagyaring pinamuaran yang tanan ang may pagtalig da ka nira tung Dios ang katulad ka tung pagtalig na ang asan da ka inusgaran nang salu ra maskin anday tandang binuat tung tinanguni na .
45006007	Grace	Bilang ipinaluasita ra yang Dios tung pagpakirepen ta tung dating kalelyag̱an tang magpakasalak ang katulad ka tung sasang taung napatay ang naluas da ka tung pagpakemkem na tung dating kalelyag̱an na .
47004010	Faith	Tung mga kaliwag̱an ang atiang magpasaranu , pirmi ilem ang yag talungayu ang yuu puiding imatayen da ilem ang katulad ka tung binuat tung ni Jesus . Maning tia yang nag̱apanawanu ug̱ud asan da ngaintindiay yang mga tau ang tanya talagang bui ka man ang matuud ekel tung pagpakigsasa na tung yeen ang pagpalibri tung mga kaliwag̱an ang atia .
50002021	Sin	Ayw̱a indi maaningu ay kipurki yang kadaklan ang naisipanu ra ka rin ang ipaangayu asan , belag̱an yang kalelyag̱an ni Jesu-Cristo ay pag̱asikad nirang tumanen , kung indi , ya ra ilem yang kalelyag̱an nirang sadili .
58011011	Faith	Natetenged tung pagtalig na tung Dios ang pakdulan na ta ana nang sadili , maskin bakyaw yang kasawa nang ti Sara , pinaeyangan da ka enged yang Dios ta kaya nang maana , maskin masyadu ra tiing kamemepten nang lampas dang pisan ta idad ang indi ra rin puiding maana . Piru napagtalig da ka enged tung anya ay yang pagpabetang na tung nagpangaku tung anya yay sasang matalig̱an nang pisan ang magkereng tung nabitalaan na .
43006039	Grace	Ya taa yang kalelyag̱an yang nagpangay tung yeen , ang tung nirang tanan ang nag̱ipagtalig na tung yeen , andang pisan ay maplek tung yeen , may sam bilug . Kung indi , tanirang tanan luw̱us dang pampabungkarasenu tung uri ta kaldaw .
46008006	Faith	
52003006	Description	Piru maayen ilem , anda ka ! Sipurki tung pagbalik ni Timoteo tani tung yamen , binalitaanami ra anya yang makasasadyang pisan ta mga isip yamen ang nag̱apadayunan mi ka enged yang pagtaralig̱en mi tung ni Ginuung Jesus pati yang paggeregmaan mi kang magpurutul , ya ka . Pinaskeami ra ka anya ang nag̱ademdemanami ka numyung pirmi , ig aglangkag̱enamu ka tung yamen ang katulad ka tung yamen ang paglangkag ka tung numyu .
60005004	Grace	Kung ya ray usuyun mi , kung magpabistu ra nganing ti Ginuung Jesus ang yay manig̱asikasu ang pinakalandaw tung tanan ang yay dapat ang panangden tang tanan ang mga manig̱asikasu , may ibles nang ipagpadengeg na tung numyu ang inding pisan magrusaw yang katinlu na ang asta tung sampa .
47003012	Faith	Kapurisu kumus dakulu yang sarig̱u ang mas maktel yang builu yang pakigpaig̱u nang naang baklu kay tung dati , anda enged ang pisan ay pandalendenanung ipagpakaw̱utu tung mga tau kung unu pay palaksu na .
61002012	Sin	Kung ay pa atiing indi nira nag̱aintindian , duun da kag sawayay nirang anda unu ay kuinta na . Yang kaalimbawaan nira maning pa tung mga ayep ang talunun ang indi maskeng magtimbang-timbang tung mga isip nira . Yang mga ayep ang atia tung pagterelengen ta kadaklan , anday dumang katuyuan nirang nagkarabui , kung indi , pandeepen da ilem ang pangimatayen . Magkapariu ka yang panampetan yang mga manigtulduk ang atia ay yang mga pag̱urubraen nirang durug kalalaway , ya ray manggated tung nira tung kalainan .
43012006	Sin	Naa pala , napagbitala ra ta maning tia , belag̱an ang mag̱aning ang tanya mainildawen tung mga maliliwag̱en , ang indi , takawan tanya . Ay kumus yay manig̱epet yang bebtangan yang kuarta yamen ang sang paluyug̱an , ang kaisan ya ray nag̱atatakaw na .
62004016	Faith	Purisu nag̱aispirinsiaan ta ra ang nag̱agegmaanita ra anya ig ya ra kay nag̱atalig̱an ta tung anya . Kumus yang ug̱ali yang Dios maginegmaen tung yaten ang mga tau , kung tinu pay pagpadayun tung paggeregmaen na tung mga putul na tung ni Ginuu ta , asan da ta taung pagpakigkapulit ang matuud tung Dios ig nag̱asaliran na ra yang pagpangabui na .
44011019	Description	Taa numanyan ibalik ta ra kanay yang isturia tung mga tumatalig ang atiing nagkarawasag dang namaglalaksuan tung uras ang atiing pangimatay tung ni Esteban . Yang duma yang kinaw̱ut nirang banwa asta duun tung Fenicia , yang duma asta duun tung Chipre , yang duma asta duun tung siudad ang Antioquia . Ug̱aring ilem , yang pinagpakaw̱utan nira yang Matinlung Balita natetenged tung ni Jesus , ya ka ilem yang mga masigkanasyun nirang mga Judio .
54006006	Faith	Matuud ka man ang durug kabintaa ang ita mag̱usuy tung kalelyag̱an yang Dios basta kuntintu tung isip ta yang kumpurming nag̱ipakdul na tung yaten .
66013007	Violence	Dispuis tinugtan da ka yang Dios ang magkuntra ta maayen tung mga taung binuat nang mga tauan na ang asta pandeeg̱en na . Dispuis pa tinugtan na ra kang maggaraemen tung tanan ang mga tau , maskin unu pang nasyunay , maskin unu pang bitalaay tung bilug ang kaliw̱utan , sakep na rang tanan .
60002020	Faith	Ipabetang ta , may kamali mi ang pagkatapus garutienamu yang ag̱alen mi , basu dayawenamu yang Dios natetenged tung pag̱aragwantaen mi tung kastigung atia ? Indi ka ! Piru alimbawa , kung magbuatamu ta matinlu ang pagkatapus garutienamu pa ka enged yang ag̱alen mi , piru mag̱agwantaen mi ka enged tung matinlung kinaisipan , atia , ya ray sasang mauyunan yang Dios ta maayen tung numyu .
58009015	Grace	Kapurisu ekel tung pag̱intriga na yang sadili nang nagpakugmatay , duun da nagpakaknga tung Dios may tung yaten ang mga tau ang para ya ray mag̱erekelen tung baklung patakaran ang ipinagpakigpaig̱u yang Dios tung yaten . Yang katuyuan na ay ug̱ud kumpurming tinu pay binteng yang Dios , magkatinir da yang kaayenan ang pinangakuan nang anda enged ay katapus-tapusan na . Talagang mabaked yang patakaran ang atia ay yang dasag ang pagpabaked inimatay ra ka man . Ya ray binuat ug̱ud mangalibri ra yang mga tau tung sintinsiang dumangat da rin tung nira natetenged tung mga paglalampasen nira tung mga katuw̱ulan mintras pag̱andar pa yang dating ipinagpakigpaig̱u yang Dios .
45006001	Sin	Ta , unu pay linagpakan yang ipinagpasanag̱ung atia ? Aningen ta w̱asu ang kumus pinagpaitaanita ra yang Dios ta kaneeman nang tinapnay , padanayan ta ra ilem yang pagpakasalak ta ug̱ud mas pang paitaanita ra anya yang kaneeman na ?
49005004	Recommendation	Pati pagkuruintuen ta makagag̱amen ta isip tung kalawayan may pangesen-kesen ang anday tumuy na , asta intrimis ang may pagkamalaway na , luw̱us mi ra kang lipaten ang iplek . Kipurki tia indi ra ka enged magkabag̱ay tung yaten . Kung indi , yang matinlung paagyatan ming pagkeresenan , ya ra yang pagtaraw̱angen yang Ampuan ta tung yaten ang ya ray pasalamatan ta tung anya ta dakulung pagpasalamat .
66006008	Violence	Pagkatapus pagtelengu , unu pay maitaung luminua , kung indi , sasang kabayung lesparen ang yang pagsaay asan ti Kamatayen . May pagdasun ka tung anya ang ya ra yang pag̱aningen ang ti Hades . Tanirang durua linugtan yang Dios ang mamagpangimatay tung mga tau . Kung ipabtang ta tung epat ang parti yang kinadakel yang tanan ang mga tau tung bilug ang kaliw̱utan , yang sam parti yay magkarapatay nira . Yang pag̱irimatayen nira duun ipapanaway nira tung gira may tung panuw̱uk may tung mga larung panilig may tung mga ayep ang talunun ang mairiseg .
45004016	Faith	Purisu ya ray natengeran na ang tung pagtalig ta ilem yang mga sadili ta tung ni Jesu-Cristo duunita ra nga pakdulay yang Dios yang kalibrian ang pinangakuan na . Ya ray papanaw na ug̱ud anday dumang patielan nang mag̱usgad tung yaten ta maning tia , kung indi , sulaminti ilem yang kaildaw nang durung pisan agkabew̱ereng ang andang pisan ay natengeran na tung pagturumanen ta . Purisu yang luluaan na , sigurista rang ipakdul yang Dios yang pinangakuan na tung tanan ang mga taung kumpurming masug̱ut tung pagtalig ni Abraham . Yang pamakdulan na belag̱an ilem yang mga tumatalig ang mga Judio ang may surublien nirang mga katuw̱ulan , kung indi , pati yang belag̱an mga Judiong kumpurming pagtalig da ka tung ni Jesu-Cristo ang katulad ka tung pagtalig ni Abraham tung Dios atiing tukaw ang duun da ka man nagyaring pinamuaran tang tanan ang mga tumatalig , maskin unu pang nasyunay .
44028018	Description	Atiing pag̱imbistigar nira tung yeen , anday kasalanan ang naita nira tung yeen ang para tumbasan da rin ta linawaw . Purisu gustu ra rin nira ang yuu palpasan da ilem nira .
45009016	Grace	Purisu asan da ngaintindiay ta ang yang nag̱ipagpilik yang Dios tung mga tau ang para gamiten nang magpapanaw tung planu na belag̱an natetenged tung kalelyag̱an nira ubin tung pag̱imuras man nira , kung indi , natetenged ilem tung sadiling kalelyag̱an nang mag̱ildaw tung sasang taung andang pisan ay natengeran na tung anya .
46010008	Sin	Indiamu ra ka mangumbaw̱ay ang pariu ka tung binuat yang duma tung nira ang pagkatapus anday dumang pinakaw̱ut na , kung indi , tung seled ilem sang kaldaw , may mga duruang puluk may tulung liw̱u nga tauan ( 23,000 ) ang namagkaraktang da ilem tung kindengan nira .
45007023	Sin	
58006001	Faith	Kapurisu , indi ta ra ilem papagteeren yang mga pag̱irintindien ta tung primirung itinulduk tung yaten natetenged tung ni Jesu-Cristo ang yay maning pa tung abakada pa ka ilem . Maayen pa , magpaekelita ra yang mga isip ta tung Espiritu Santo ang para mapaeyanganita ra anya ta ipag̱intindi ta tung magdarasun ang sambitenu ang asan da magwayang yang mga kinaisipan ta . Anda ray ministir ang ya si ay pangapunglan ta yang pinangapunglan tang primiru , kung ya pa ag̱ari ita manligna tung mga ubra-ubra tang malalain ang ya ray pinagpaalawiran ta tung Dios ig kung ya pa ag̱aring magtalig̱ita yang mga sadili ta tung ni Jesu-Cristong magpatapnay .
46016011	Recommendation	Purisu kaministiran ang anday maglamku tung anya asan . Kung indi , kung kaw̱utun da nganing yang uras ang ipagliit na asan , padag̱en-dag̱enan mi ka ta matinlu tung pagparanawen na ug̱ud sadyaan ka yang isip nang magbalik tani tung yeen ay ya ray nag̱apakbatu enged kasiraanami ra ka yang mga putul ta tani .
59002014	Faith	Mga putulu , unu pay pulut na kung may sasang taung pag̱aning ang tanya unu pagtalig ka tung ni Ginuung Jesus ang pagkatapus anday pruibang maita tung mga ubra-ubra na ? Kung maning ka ilem tia yang kantidad yang pagtaralig̱en na , maimu w̱asung asan da natapnay yang Dios ?
43007025	Description	Taa , simanyan , yang dumang mga dating tag̱a Jerusalem , namag̱araning-aningan dang mag̱aning , “ Uay , belag bang ya ra atia yang taung nag̱abalakan yang mga pamagpakigmaepet ang imatayen ?
43020022	Faith	Pagkaaning na tia , dayunami rang inunlaw̱an nang inaning , “ Atia ra , risibien mi ra yang Espiritu Santo .
45010003	Sin	Sanu pa nga tultulay nira tia naang anda nganing ay gustu nirang mamag̱intindi tung baklung ipinagpakigpaig̱ung naang pinagtukud yang Dios kung ya pa ag̱ari yang pag̱usgad na tung mga tau ang salu rang pisan tung pagterelengen na . Kung indi , yang nag̱asikad nira ang asan da ilem ngausgaray na tanira tung pagturumanen nira yang mga katuw̱ulan na . Purisu ya ray indi nira ipinagsuku tung anya ang para mampauyun da rin tung ipinagpakigpaig̱u nang atiang baklu ang para asan da rin ngausgaray na ta maning tia .
62005010	Faith	Purisu yang kumpurming pagtalig yang sadili na tung pag̱aningen ang Ana Yang Dios , nag̱asiguru na rang pisan ang talagang matuud yang ipinagpaingmatuud yang Dios ang atia . Piru kung tinu pay indi pag̱impurmi tung ipinagpaingmatuud yang Dios ang atia , asan da nga ipaimukliay na natetenged indi ra nananged tung ipinagpaingmatuud na natetenged tung pag̱aningen nang Ana Na .
43014012	Faith	Yang ianingung naa tung numyu talagang matuud . Kung tinu pay pagtalig tung yeen , mapagpalua ka ta mga pruibang magkaanggid ka tung nag̱ipagpaluaw . Mas pa ngani magdakel yang mapalua na ekel tung yeen ang mangerengan tung anya duun tung ni Ama , ay ya ray iangayu duun .
56002009	Recommendation	Pati yang mga tumatalig ang mga kirepen asan , pampaktelen mu ra ka yang mga isip nirang pirming magpananged tung mga ag̱alen nira maskin unu pay ituw̱ul tung nira ang para yay mauyunan nira . Ig dapat kang indi magtuw̱al ta supakil .
58012015	Recommendation	Yang pagpasiguru ming atia , panuntan mi ra ka ta pagbarantayan ming magpurutul nusias may asan tung numyung tubuan da ta isip nang manalyud da tung kaneeman ang ipinagpaita yang Dios tung yaten ang asanita ra ka man nga tapnayay na . Nusias may magpateg̱as dang magdiskumpiar tung ni Jesu-Cristong anda unu ay kalibrian ang maita na tung anya . Maning pa tung sasang pagtubung makakailu ang pagkatapus yamung kadaklan , paliwag̱anamu ra anya ta mupia ay ekel tung anya , duru rang maumid ang mag̱usuy tung anya .
54003007	Recommendation	Kidispuis pa , kung tinu pay piaran , dapat kang matitinlu yang mga ubra-ubra na ang pati yang mga taung indi pa nag̱atultul tung kamatuuran , durung panggalang nira tung anya . Kipurki kung anda , ya ray sawayen nira tung anya ig indi ra ka mamagpamati tung nag̱ipagpakaw̱ut na ra rin tung nira . Yang pisan ay kalelyag̱an ni Satanas ang mainabu ang yang kaalimbawaan na maning pa tung nasierita ra anya .
49004007	Grace	Dispuis pa , sasa may sasa tung yaten , pinamakdulanita ra ni Jesu-Cristo ta abilidad tang para magamit ta tung panirbian ta tung anya . Sinagpakdulayita anya ta anya-anyang abilidad ang maning pa tung ipinasukat na tung mga sadili ta sasa may sasa .
66016003	Description	Numanyan yang pangyadwang angil , ya si kay namukbuk tung teeb yang pakled yang mangkuk ang ekel na . Pagkabukbuk na , yang teeb nanulad da tung dug̱u ta taung pinatay ang pagkatapus nagkurta rang duru rag buyu . Purisu yang tanan ang nag̱abui tung teeb luw̱us dang nagkarapatay .
49006006	Recommendation	Indiamu enged mag̱usuy tung dumang kirepen ang yang pagpakirepen nira nag̱apaderepan ilem nira kung tanira nag̱abantayan yang ag̱alen nira . Kung indi , ta numyu , yang pagpabetang mi tung mga sadili mi yamu maning pa tung mga kirepenamu ni Jesu-Cristo mismung pagtuman yang kalelyag̱an yang Dios ang bilug tung mga isip mi .
60003016	Recommendation	Ug̱aring ilem , kung tumuw̱alamu ra nganing tung nira , kaministiran ang eklan mi tung pulus luay-luay ilem ang pagturuw̱alen ang may pagkaamumu mi ang indiamu ra ka maplekan ta ipanggalang mi ta mupia tung pagtalimaan . Dapat kang anday malain ang ipag̱imasul tung numyu yang mga painu-inu mi ug̱ud kung ay pa tiing agsawayenamu ta duma , duun da ka maeyak yang pagsaway kung maita na ra nganing yang mga pagburuaten ming matitinlu ang ya ray nag̱abuat mi natetenged tung pagkarapulitan mi ni Jesu-Cristo .
43006040	Faith	Sipurki ya taa yang kalelyag̱an ni Ama . Kung tinu pay mag̱intindi tung yeen ang pag̱aningen ang Ana Na ang asta magtalig da ka dayun yang sadili na tung yeen ang magpagaem , atiang lag̱i , paeyanganu ra ta baklung pagpangabui nang anday pagtapusan na . Ay ya pa ag̱ari , yang taung atia , yuu ray magpabungkaras tung anya tung uri ta kaldaw , ” mag̱aning .
44012023	Violence	Antimanung may sasang angil ang tinuw̱ul yang Dios ang magpadalpet ta sasang malain tung tinanguni yang Adi ay natetenged atiing pagkagngel na yang pagdarayawen nirang atia , belag̱an ya ipakaw̱utay na tung Dios yang kadengeg̱an , kung indi , iningmatuud na ra . Kapurisu yang pinakaw̱ut na , linug̱ay ra ta mupia ang pagkatapus ya ray napatayan na .
47001003	Grace	Bag̱ay ang pisan ang dayawen ta yang Dios ang ya ka man mismu yang Dios ang pinanalig̱an ni Ginuu tang Jesu-Cristo atiing taa pa rin ang ya kay pag̱aningen nang Ama na . Ya ra kay nagyaring Ama ta ang durung pisan agkainildawen tung yaten ig ya kay Dios tang paglinga-linga ang pirmi tung mga isip ta .
54001006	Sin	Kipurki may duma asan ang naski ra tung tulung palaksung atia ang asta nagpakled da tung pagturuldukun ta anday katumuyan na .
45001016	Faith	Kung natetenged tung Matinlung Balitang naang nag̱ipagpakaw̱utu natetenged tung pinagtalus ni Jesu-Cristo , indi enged ikaeyaku , kipurki durug puirsa yang batikal na gated nag̱askeanu ang kung ipagpakaw̱utu ra nganing tung mga tau , nag̱apanuntan da ka yang Dios yang puirsa nang magtapnay tung kumpurming tinu pay magtalig yang sadili na tung ni Jesu-Cristo . Atii kanay tung primirung pisan ang palaksu yang balitang naa , yang pinanapnay na ya pa ilem yang mga Judio . Piru simanyan pati yang mga taung tag̱a duma-rumang nasyun ang belag̱an mga Judio nag̱apanapnay na ra ka .
46003011	Description	Ay kipurki anday dumang panielan ang mapasintaran kung belag̱an yang ipinagpasintaru atiing primiru ang ya ra ti Jesu-Cristo mismu kapin da enged natetenged tung pagpalansang na tung krus .
49005033	Recommendation	Ug̱aring indi ta enged paglipatan ang may nag̱adapatan na kang magkatamang pisan tung magkasawa . Ta yamung mga lalii sasa may sasa masigmaalamu ta mupia tung anya-anyang kasawa ang asan da ipakpengay mi tung pagmaal mi tung mga sadili mi . Pati yamung mga baw̱ay , masiggalangamu ka ta ustu tung kasawa mi ang nunut da ka ta pangaman mi ang muya mapagpalandawamu pa tung anya .
51002013	Grace	Kipurki atiing indiamu pa nag̱apagtalig tung ni Ginuung Jesus , yamu maning pa tung sasang patay . Indiamung pisan kuminiknel ang nagtuman yang mga katuw̱ulun na , kung indi , ya ra ilem maglampasay mi . Ay ya pa ag̱ari , pag̱aeklanamu pa yang natural ming mapinagpanadili . Piru maskin pang maning tia , simanyan , kumus iginapilamu ra anya tung ni Jesu-Cristo , maning pa tung nagkasira-siraanamu ra kang binui na si kang uman bilang pinaeyanganamu ra anya ta ipagpangabui ming baklu . Kidispuis pa , yang pagpagapil nang atii tung numyu , ya kay pagpatawad na tung numyu tung tanan ang paglalampasen ta tung mga katuw̱ulan na .
54004014	Recommendation	Indi mu ilem paw̱aya-w̱ayaan yang abilidad ang atiang ipinakdul yang Dios tung nuyu ekel tung sasang inula natetenged tung nuyu . Atii pinauyunan da ka dayun yang mga pamagmaepet-epet asan ang namagdeen tung nuyung namagpapges yang katengdanan mu .
66021001	Description	Numanyan naitaw ra yang baklung kalangitan may yang baklung katanekan . Ay ya pa ag̱ari , yang dating kalangitan may yang dating katanekan , nangapareng da . Pati teeb anda ra ka .
52005016	Recommendation	Pirmiamu ilem ang magpakasadya maskin unu pay mapasaran mi .
66009006	Description	Purisu tung seled limang bulan ang atia , anday dumang sikaren yang mga taung atia , kung indi ang tanira mapatay ra ilem . Piru indi ka enged matultulan nira yang pag̱asikad nira . Maskin duru rang paglangkag nirang mapatay , piru midyu tung panlaksuan ka enged tanira yang kamatayen .
52004014	Faith	Ayw̱at magpakapungawamu pang subra sindu panangerita ra kang lag̱i ang ti Ginuung Jesus maskin napatay , piru nabui si ka enged ang uman . Purisu duun da ka nga siguruay ta ang pati yang mga tumatalig ang nagkarapatay ra , ya ka , mangabui si ka enged ang uman ay kung maglekat da nganing ti Ginuung Jesus , ipampaekel da yang Dios tung anyang ipampaliit tung mga minatay .
62004015	Faith	Kung tinu pay pag̱ubligar ang ti Jesus ya ra ka man yang pag̱aningen ang Ana yang Dios bilang paglinukutay tanira tung pagkadios , asan da ta taung nag̱asaliran da yang Dios yang pagpangabui na sigun tung pagpakigkapulit na tung anya .
49004022	Recommendation	Ay tinuldukanamu ra ang katulad ka tung aw̱el ang dutdut da ang yag luasay ming iplek , dapat ang ya ra ka lipatay mi yang dating pagkatau mi ang duun da rin nga bistu tung dating mga ubra-ubra mi . Ayw̱a indiamu ra ag̱aningenu , ay kipurki asan da rin nga diaduay mi yang mga sadili mi natetenged tung mga kalelyag̱an ming atiing nag̱ekel ta daya tung numyu .
43010009	Grace	Ultimu ilem yuu yang maning pa tung purta tung turil yang Dios . Kung tinu pay magpakled tung yeen , bilang tung yeen italig̱ay na yang sadili na , ya ray tapnayen yang Dios . Maskin ay pa manganing , may paglimengan da yang isip nang pirmi ang katulad ka tung mga karnirung nag̱apadag̱en-dag̱enan ta maayen yang manig̱asikasu tung nira .
58011037	Violence	May asan kang pinagbatu ang asta ya ray napatayan nira . May asan da ka ta linag̱aring simbung . May asan da ka ta pinapug̱usan ta dikel nira . May asan da ka ta pagkabetang ang durung pisan agkaalang-alang ang pirming nag̱adeeg-deeg̱an ang nag̱apapinitinsiaan ta duma ang ya ra kay ipinagpalag̱u-lag̱u ra ilem nira ang yang mga suut nira ulit da ilem ta karniru ubin kambing , yang kaliliwag̱en nirang subra .
62002029	Faith	Kumus nag̱askean mi ka ang yang Dios pirming pagbuat ta magkatama , maskean mi ra ka ang kung tinu pay pagpadayun tung pagburuaten na yang magkatama , ya ray sasang pruiba ang tanya inana ra ka man yang Dios ang matuud .
44013047	Grace	Sipurki ya ra kay itinuw̱ul ni Ginuung Jesus tung yamen ang katulad ka tung napabtang tung kasulatan ang mag̱aning , ‘ Tinulduka ra yeen ang magpasanag tung belag̱an mga masigkanasyun mu tung maskin ay pang kabiw̱init-binitanay tung bilug ang kaliw̱utan ug̱ud ekel tung nuyung magparakaw̱utun tung nira asan da ka mamagkatinir tanira yang kalibrian nira , ’ ag̱aaning . ”
47004002	Faith	Kung natetenged tung pasaisung pagparakaw̱utun , binilug̱u ra kang lag̱i yang isipu ang indiaw mag̱usuy tung ug̱ali ta duma ang yang pag̱asikad nira ya ag̱italukay nira natetenged makakaeyak ang maskean da ta tau . Bilang yang pagparakaw̱utunu indi pag̱aeklanu tung paseen ig indi ka magbaliskarenu yang bitala yang Dios . Kung indi , kumpurming unu pay kamtangan yang kamatuuran , ya kay nag̱ipagpakaw̱utung anday talukan , ug̱ud basi pa ra ilem ang asan da nga maladmaray yang mga tau ang yuu sasang matalig̱an nirang pagbitala ang may turuw̱alenu ka man tung Dios kung mali yang nag̱ipagpakaw̱utu tung nira .
44002033	Description	Pagkatapus numanyan ya ray ipinalandaw enged yang Dios ang pinakarung tung ampir tung tuu na ang para kasiraan da ka tanirang mamaggaraemen . Ig pinakdulan da ka yang pag̱aningen nang Ama Na ta pudir nang magpalampud tung Espiritu Santo tung mga tauan na ang katulad ka tung pinangakuan na . Ang pagkatapus numanyan yang Espiritu Santong atia ya ra ka man ay ipinalampud na tung yamen ang yang kaalimbawaan na maning pa tung waing ibinukbuk na tung yamen . Ya ra ka man taa yang natengeran yang pruibang naa ang yamu mismu ay nag̱aita kag nag̱agngel tung yamen .
51003010	Recommendation	Kag yadwa pa , pinaeyanganamu ra ka ta pagkatau ming baklu ang ya ray ag̱imakluen dang ag̱imakluen yang Dios ug̱ud mas pang mag̱atuamu rang mag̱atu tung anyang nagpaeyang . Yang katuyuan na tia ay ug̱ud mas pang magtinlu rang magtinlu yang kaampiran mi tung anya .
43011004	Faith	Pagkadngel ni Jesus yang balitang atia , napagbitala rang mag̱aning , “ Yang laru ni ungkuy ang atia , yang pakaw̱utun na enged , belag̱an kamatayen , ang indi , asan da nga padengeg̱ay yang Dios ug̱ud pati yuung pag̱aningen nang Ana Na , duunaw ra kang mapadengeg̱an , ” mag̱aning .
45001017	Faith	Dakulu man yang pagtalig̱u ay asan tung Matinlung Balitang naa ngaubligaray yang Dios kung ya pa ag̱ari yang pag̱usgad na tung mga tau ang salu rang pisan tung pagterelengen na . Anday dumang papanaw ang intindien nang mag̱usgad tung nira ta maning tia , kung indi , teed ilem asan tung pagtalig nira tung ni Jesu-Cristong pagpatapnay . Talagang matuud tia , ay kipurki may sasang bitalang ipinagpasulat yang Dios ang tukaw ang mag̱aning , “ Kumpurming tinu pay inusgaran da yang Dios ang salu rang pisan tung pagterelengen na ekel tung pagtalig na yang sadili na tung anya , ya ray mapagpasapen tung anyang asta tung sampa , ” ag̱aaning .
43019017	Description	Taa numanyan atiing paglua ni Jesus tung siudad , tanya ra mismu ay nagsakan yang kaw̱ala yang krus ang pangimatayan tung anya . Yang distinu nirang tanan duun tung sasang lugar ang paggug̱uuyan ang Kulu , ang kung tung bitala yamen ang Hinebreo paggug̱uuyan yamen ang Golgota .
45012006	Faith	Kung indi , kumus sasa may sasa tung yaten , anya-anyang nag̱akayanan ang kumpurming unu pay ipinaeyang yang Dios tung yaten , kaministiran ang masigpaderep yang anya-anyang nag̱akayanan ang para tung ikadengeg na . Alimbawa kung tinu pa tung yaten ay pinaeyangan na ta ikaya nang magpadapat ta bitalang ya ag̱ipaeyangay na tung isip na , kaministiran ang ya ray paderepan nang ipasanag na tung mga kaarumanan na ang asan da ka ipapanaway na tung magkatunu tung kamatuuran ang ipinagpabunayag da kang lag̱i yang Dios tung yaten .
66004007	Description	Yang primiru may kulu nang midyu tung kulu ta liun , yang pangyadwa may kulu nang midyu tung kulu ta turu , yang pangyaklu may ityura nang midyu tung ityura ta tau , yang pangyaepat maninga kanug ang paglayug-layug .
49005015	Recommendation	Purisu amlig̱an mi ra ta maayen yang mga pag̱urubraen mi . Indiamu ra magpakbung tung duma ang kiput pa yang isip nira , kung indi , yang mawayang ta kinaisipan ya ray pambungan mi .
45010012	Grace	May inaning nang bitalang “ kumpurmi ” ay natetenged yang tanan ang mga tau , mag̱ing mga Judio , mag̱ing mga tag̱a duma-rumang nasyun man , pantay-pantay ka ilem tung pagterelengen na . Sam bilug ilem yang mag̱ing Ginuu nirang may kalalangan tung nirang tanan ang ya kay magpaita ta kaildaw nang aw̱undang pisan tung kumpurming mag̱ambay tung anyang magpatapnay .
45010004	Faith	Piru yang papanaw ang atiang nag̱usuyun nira binuat da ni Jesu-Cristong imbalidu ra ilem ekel tung pagpakugmatay na . Purisu yang pinakaw̱ut na , kung tinu pay magtalig yang sadili na tung anyang magpatapnay , asan da ngausgaray yang Dios ang salu rang pisan tung pagterelengen na .
50004006	Recommendation	Indiamu enged magpakaliw̱eg ta kulu , kung indi , maskin unu pay mapanawan mi , ipag̱ampu mi ra ilem tung Dios . Iugtul mi ra ilem tung anya kung unu pay kaministiran mi ang nunut da ka ta pagpasalamat mi tung anya natetenged tung itaw̱ang na tung numyu .
46010006	Faith	Numanyan yang nagkarainabung atii , ya ray pangkelan ta ta basian ang dapat ang pangamanan ta ug̱ud asanita ra nga plekay ta kursunada tang magbuat ta mga malalain ang katulad ka tung nakursunadaan nira .
66009002	Description	Pagkatapus , dayun na ra ka man ang inabrian yang bulalut ang atii . Pagkaabri na , diritsyung suminiraw̱u yang taw̱uk ang puirtig damel , ang maning pa tung taw̱uk ang pagsungaw tung urnuan ang dakulu . Purisu nakiklepan da yang sadlaw yang kaldaw , pati yang palet pulus da taw̱uk yang magguyurun na natetenged tung taw̱uk ang atiang durug damel ang duun manliit tung bulalut ang atii .
52004006	Recommendation	Purisu indiamu ra enged magpakasalak tung sasang putul mi tung ni Ginuu ta ang muya ya ray lepsen mi tung bag̱ay ang atia . Kipurki anday dumang magbales tung kumpurming magbuat ta maning tia , ya ra ti Ginuu ta mismu ang katulad ka tung ipinagpaaman kang lag̱i yamen tung numyu .
47005017	Faith	Yang sam bilug pang lagpakan yang pangerengan nang atii tung yaten ya taa : kumpurming tinu pay nagpakigkapulit da tung ni Jesu-Cristo , asan da ta taung maning pa tung baklu rang inimu yang Dios . Taklib da yang dati . Yang baklu asan dag pag̱andar tung anya .
43005020	Faith	Ay kipurki nag̱agegmaanaw anya . Purisu ya ray nag̱ipagpaita na tung yeen yang tanan ang pag̱abuat nang para ya kay buatenu . May mas pa nganing ang ipaita na tung yeen ang para buatenu ug̱ud yamu ray mabereng .
49004028	Recommendation	Kung may asan tung numyung takawan pa rin atiing indi pa nag̱apagsuku tung ni Ginuung Jesus , indi na ra enged balikan ang egnaan . Kung indi , numanyan magpakabedlay rang mangita ang yang mga kalima nang atiang mabtik pa rin ang manakaw , ya ray gamiten nang ipabtik tung ubrang matitinlu ug̱ud maita ta mga kaministiran na ig may mataw̱ang na pa tung aruman nang nag̱aliwag̱an .
57001022	Recommendation	Kidispuis pa , ungkuy , may sam bilug pang ingalukunu tung nuyu . Katulad ka tung pagrisibi mu tung putul tang atia , simpanay ka ta kuartung madayunanu asan tung balay mu . Kipurki may nag̱ipagpakisew̱atu tung Dios ang ekel tung pag̱arampuen mi para tung yeen , basi pa ra ilem ang mapalpasanaw ra ang para liw̱ianuaw rang magbisita asan tung numyu .
58013009	Recommendation	Purisu indiamu ra enged magpaguyud tung sari-saring nag̱itulduk ang balaw̱ag ang pisan tung ipinagtulduk da nira tung numyu ang muya ya ray matalangan mi . Ay kipurki mas maayen ang yang ipagpabaked mi tung mga isip ming pagtalig tung Dios ang pirmiamu ra ilem ang magdemdem tung kaneeman ang ipinagpaita na tung numyu ekel tung ni Jesu-Cristong nagpakugmatay para tung yaten . Indiamu ra enged mamati tung nag̱ipausuy ra rin ta duma tung numyu ang yang matinlu unung ipagpabaked mi tung pagtaralig̱en mi tung Dios ang yamu unu magpakigsaru tung kadaklan ang mga masigkanasyun tang pamamangan yang karni yang mga ayep ang ya ag̱idasag̱ay tung mga pistang dating pag̱asilibra yang nasyun ta . Ay yang pamagpakigsaru asan andang pisan ay taw̱ang na tung nira ang para asan da rin maparampil tung Dios .
52005012	Recommendation	Simanyan , mga kaputulan , yang nag̱aingaluk yamen tung numyu , galangen mi ra ta ustu yang mga aruman ming pamagpakabedlay asan tung numyung sam pundaan . Kipurki tanira ka man ay pamagpadag̱en-dag̱en tung numyu natetenged tung pag̱urusuyun mi tung ikadengeg ni Ginuu ta ig kung kaisan ya kay pamagpaaman tung numyu .
43009022	Description	Naa pala namanugyan da ta maning tia natetenged durung eled nira tung mga pamagpakigmaepet . Sipurki namagsaranyug da kang lag̱i ang kung tinu pay mag̱ubligar da ang ti Jesus ya ra yang pag̱aningen ang Cristo , ya ray ityapuiraen nirang dayun tung pagsaragpunan nira .
50003003	Faith	Yang pagpabetang nira tung mga sadili nira , tanira unu yay ultimung mga tauan yang Dios ay natetenged binuatan da ta tanda yang mga tinanguni nira . Piru ta yaten ang mga tumatalig tung ni Jesu-Cristo , itay matuud ang mga tauan yang Dios natetenged tung Espiritu Santong pagtinir da tung yaten ang itag paktelay nang para mapagtuuita ta ustu tung Dios . Sulaminting nag̱apanalig̱an tang nag̱ipagpabantug , ultimu ra ilem ti Jesu-Cristo . Andang pisan ay dumang panalig̱an ta , mag̱ing sasang ubraen tung mga tinanguni ta , mag̱ing sasang ubraen ta man tung sadiling puirsa ta ang para asanita ra rin nga risibiay yang Dios .
62003023	Faith	Ya taa yang nag̱ituw̱ul na tung yaten . Dapatitang magpadayun tung pagparanangeren ta ang pulus matuud yang ipinagpailala ni Jesus natetenged tung pagkabetang na ang tanya ka man yang pag̱aningen ang Ana Yang Dios sigun tung paglinukutay nirang mag̱ama tung pagkadios . Bilang tanya yang pag̱aningen ang Cristong pinilik yang Dios ang mag̱ing Mananapnay ig maggaraemen . Ig yadwa pa , dapatita kang magpadayun tung paggeregmaan tang magpurutul . Yang duruang atia yay nag̱ituw̱ul na tung yaten .
66013011	Description	Numanyan may naitaw si kang sam bilug pang ayep ang ya lua tung adalem yang katanekan . Duruay sungay nang magkapariu tung sungay ta karnirung lalii ig kung magbitala , maninga dragun .
46014020	Recommendation	Mga putulu , kaministiran ang yang pag̱irintindien mi tung bag̱ay ang naa indi mi ra ilem eklan tung pag̱irintindien yang mga mamula ang durug kaginamenen tung kumpurming makabew̱ereng . Kung indi , yang matinlung pakbungan mi tung mga mamulang geg̱esye ya ra ilem yang pagkainusinti nira tung pagburuaten ta mga malalain . Piru yang pag̱irintindien mi tung bag̱ay ang naang nag̱ianingu , kaministiran ang eklan mi tung pag̱irintindien ang minaepet .
59005013	Recommendation	May asan tung numyu kaya ang nag̱apasaran ta kaliwag̱an ? Kaministiran mag̱ampu tung Dios . May asan ka kaya ang masadya yang kinaisipan na ? Magkabag̱ay ang magdayaw tung Dios ang magkanta .
58012012	Recommendation	Kapurisu yamung kumpurming maning pa tung pamanlungikngik da yang mga kalima mi pati mga tuud mi maning pa tung pamamultang da , paktelen mi ra yang mga isip ming magpadayun yang pagtaralig̱en mi tung ni Ginuung Jesus .
60001017	Recommendation	Dispuis pa , kumus pangambayita ra tung Ama tang Dios , kaministiran ang pabastantien ta yang panggalang ta tung anyang nunut da ka ta pangaman ta mintras taawita pang maning pa tung pagdayu ilem taa tung kaliw̱utan ang naa . Ay indi ta paglipatan ang tanya ka man yang manginsapu tung yaten kung unu pay nagkarabuat ta sasa may sasa ang anday pinilikan yang panginsapu na .
58010036	Recommendation	Kaministiran ang yag padayunay mi yang pag̱aragwantaen mi ug̱ud mapagtumanamu ra yang kalelyag̱an yang Dios ang asanamu ra ka nga pakdulay na yang pinangakuan na .
58011001	Faith	Buinu , kung natetenged tung arangkada yang pagtaralig̱en ta tung Dios ang naang nag̱ipagpaprusigiru tung numyu , maning taa . Yang pagtaralig̱en ta tung anyang magkereng tung pinangakuan na tung yaten yay sirbing kabakeran ta ang siguradung magkatinirita ra ka enged yang kaayenan ang nag̱ipagpakisew̱at ta . Ya kay pruiba ang yang mga bag̱ay ang atiang indi ta pa nag̱aita , talagang asan da ka man , nag̱ielat na tung yaten .
49004017	Recommendation	Kapurisu , kumus nag̱aintindian mi ra siguru yang nag̱ianingung atia ig natetenged tung katengdananung ipinagpiar ni Ginuu ta tung yeen ang mangerenganaw tung anya , ya ra taa yang dapat ang ipagpaamanu ta mupia tung numyu asan . Indiamu ra enged magpadayun ang mag̱usuy tung mga ug̱ali yang kadaklan ang mga kaarumanan ming anda enged ay gustu nirang mag̱usuy tung kalelyag̱an yang Dios . Ay yang nag̱apasikaran nirang pirmi ya ra ilem yang pag̱irisipen nirang anda enged ay kakuinta-kuinta na .
51002016	Recommendation	Padayunanu ra kanay yang gustuung ipaaman tung numyu . Mamatuy-patuyamu ra ilem tung kumpurming pagsaway tung numyu asan natetenged indiamu pagtuman yang mga riglamintung nag̱apapaktelan nira . Sasa ra asan tung mga palanganen . May asan kang indiamu ka pagsilibra tung mga pistang atiang pag̱ipagsilibra ta mga Judio tung takun-takun ubin tung kada lumati yang bulan . May asan da kang indiamu ka pag̱usuy tung mga aramlig̱an nira tung mga Sabadu .
66007015	Faith	Kapurisu ya ray natengeran na ang tanira tumalungaan da tung siang bulawan ang pag̱akarungan yang Dios ig pamagtuu tung anya kaldaw law̱ii duun tung pagtuuan tung anya , ig yang pagkarung asan ya ray magmanada tung nira ang tanira maning pa tung palandungan na rang pisan .
44020010	Description	Atii kali-kaling linampud ni Pablo . Dayun na rang lingkew̱an ang kinaw̱ed . Mag̱aning tung mga tau , “ Indiamu ra magpataranta ! Nabui si ! ”
55002010	Faith	Kapurisu ya ray nag̱ipag̱agwantaw tung tanan ang mga kaliwag̱anung naa arangan da ilem tung mga taung pinagpilik da kang lag̱i yang Dios , ug̱ud pati tanira , matultul da ka enged tung kalibrian ang ipinagtukud ni Jesu-Cristo ig mapagpasapen da ka tung anyang asta tung sampa duun tung pag̱atiniran nang durung pisan agkasusulaw .
60005014	Recommendation	Kada magsaragpunamu , kaministiran magkurumustaanamung magsarapetan ta matinlu , ang para asan da nga pruibaay ang yamu matuud ang magpurutul ang paggeregmaan ta mupia sasa may sasa . Buinu , yang nag̱ipag̱ampuu tung Dios para tung numyung tanan asan ang pirmiamu anyang paeyangan ta paglimengan yang mga isip mi . Taa ra ilem tapusayu yang gustuung ianing tung numyu , Pedro
49005021	Recommendation	Asanamu ra ka nga paeyangay na ta gustu ming magpararanekan ang magpurutul natetenged may pangamanan mi ang nusias makapa-kapaan mi yang gustu ni Jesu-Cristong ipausuy na ra rin tung numyu .
61003017	Recommendation	Kapurisu ta yamung nag̱amaalu ta duru , kumus nag̱apaamananamu rang lag̱i yeen , magbantayamu ra ta mupia tung mga sadili mi ang para indiamu enged magpaguyud yang mga isip mi tung kabuklian ang nag̱itulduk yang duma tung numyu pati yang mga pag̱urubraen nirang pamagliked tung mga katuw̱ulan yang Dios , ang indi mi ka enged pagamenan ta mga isip mi . Ay muya kung maalang-alangan mi tia , asanamu ra ngaeyangay ta ipagdiskumpiar mi tung nag̱apananged mi ang asintadu ka rin tung mga isip mi .
51003018	Recommendation	Ta yamung mga baw̱ay , pirmiamung magparanek ang magpalalang tung kasawa mi kipurki yay magkabag̱ay ang pisan tung pagkarapulitan mi ni Ginuung Jesus .
54005020	Recommendation	Kung masiguru mu ra nganing ang matuud ka man , ipaintindi mu ra tung anya yang kasalanan na ug̱ud basi pa ra ilem asan da ngaeyangay ta ipagsug̱at na . Ya ray buaten mu tung katalungaan yang kadaklan ug̱ud asan da mamagkatinir ta pag̱eled nirang mamag̱usuy .
45014013	Recommendation	Kapurisu kumus itang tanan insapuanita ra ka man yang Dios , indiita ra magparakusalakan natetenged tung mga bag̱ay ang atia , kung indi , bilug̱un ta yang mga isip ta ang indiita enged magbuat ta maskin unu pa man ang bag̱ayay ang muya asan da nga guyuray yang isip yang sasang putul tang tumatalig ang magbuat ta sasang nag̱aintindian nang bawal tung anya .
45002010	Grace	Piru kung kisira rin may mga taung pagbuat ang pirmi ta matinlu , yang ibles yang Dios tung nira ya ray padengeg̱an na ta maayen ang pakdulan ta kalimengan kapin da enged yang mga Judio pati yang belag̱an mga Judio .
58011034	Violence	May asan da ka ta indi ra nagkarasiruk tung apuy ang puirti yang pagdaw̱a-raw̱a na . May asan da ka ta nagkaralibri tung mga kuntrariu nirang mamug̱us da rin tung mga dikel nira . May asan da ka ta maskin pinanluluw̱ayan pa , pinabalikan da ka enged yang Dios ta ketel nirang mamaningayaw tung gira ang asta namandeeg da dayun tung mga sundalung tag̱a duma-rumang nasyun .
48006017	Faith	Mag̱impisa numaan , kumpurming tinu pay pagpagamu tung yeen , ya ray paamanenu ang dapat indiaw ra ka gamuen nirang uman . Ay kipurki siguradung panuw̱alan nira tia tung ni Ginuung Jesus mismu ang yay ag̱alenu . Bistu ra ang yuu kirepenaw ka man anya ay katulad ka tung sasang kirepen ang minarkaan da yang ag̱alen na , yuu maning pa tung minarkaanaw ra ka anya ay may mga ulat-ulatung pag̱aekel-ekelanu nganing tung tinanguniu ang ya ray nagakdanu tung pagkererengenu tung anya .
66018021	Violence	Pagkatapus may naitaw sing sam bilug pang angil ang maktel ang ya ray nananggung ta sasang batung durug lebat ang pagkatapus ya ra iplekay na tung teeb . Dayun dang nagpasanag ang mag̱aning , “ Yawang Babiloniang bantug̱a ka rin tung bilug ang kaliw̱utan , tung maning kang pisan tiag kapuirsa yang pagpalagpak tung nuyu , ay india ra enged ang pisan maitang uman .
65001020	Faith	Piru ta yamung nag̱amaalu ta duru , maskin maning da tiag kaliwag , pirmiamung magsarasaan ang magparaketel-ketelan ug̱ud asan da magbaked yang pagparanangeren mi tung kamatuuran ang yay sagradung bitala yang Dios ang nunut da ka ta pagturumanen mi . Kada mag̱ampuamu ra nganing , yang Espiritu Santo , ya ra kay pirming papagmanguluen mi .
45012002	Recommendation	Indiita ra enged magpaguyud tung sistimang pangkaliw̱utan ang yang palaksu na balaw̱ag ang pisan tung kalelyag̱an yang Dios . Kung indi , ipaimaklu tang pirmi tung anya yang mga kinaisipan ta ug̱ud asan da ka magbaklu yang mga ubra-ubra ta ang para asan da ka nga tultulay ta kung unu pay nag̱alelyag̱an na ang yay buaten ta . Bilang asan da ngaskeay ta kung unu pay talagang matinlu ig kung unu pay nag̱auyunan na ig kung unu pay may taw̱ang na ang para masalapayita ra tung pinalanu na tung yaten .
46015009	Sin	Ay yuu ray pinakaaranek ang pisan tung tanan ang mga kaarumananung mga apustul . Indi ra ka rin nganing magkabag̱ay ang aningenaw pang apustul ay natetenged pinagpamarasanu nganing yang mga tumatalig ang naa pala yay mga kinasakpan yang Dios ang matuud .
62002015	Recommendation	Indiamu enged magpagamen yang mga isip mi tung sistimang pangkaliw̱utan ubin yang maskin unu pang mga palaksuay na . Ay kung tinu pay magpagamen yang isip na asan , indi ra ka enged masarang ang magegma tung Ama tang Dios .
45002001	Sin	Kapurisu yawang maskin tinua pang tauay ang kumpurming pagpakusalak tung belag̱an mga Judio natetenged ka man tung mga ubra-ubra nirang mga maning tiang nag̱asambitu , kung kaw̱utun da nganing yang uras ang ipagsintinsia yang Dios tung mga tau , pati yawa , india ra ka pasapayan na . Ay kipurki kung ay pa atiing nag̱ipakusalak mu tung nira , duun da ka nga pakusalakay mu yang sadili mu , natetenged yang dumang mga ubra-ubra nira ya ka man mismu ay nag̱abuat mu .
48002009	Description	Kapurisu pagkasiman yang mga putul tang atia ang yuu nag̱apaktelaw ka man yang Dios natetenged tung pagkaapustulu , kinumustaami ra ilem nira ni Bernabe ang kinaw̱ig ang san tuug̱ami ra ilem . Anday dumang namangumusta tung yamen ya ra ti Santiago , ti Pedro , may ti Juan ang ya ra ka man taang pag̱atelengan ta abwat yang pamagturuldukun da asan tung numyung atiang baklu ang ya ra nganing ag̱aningay nirang ultimu ilem tanira yang pamagmangulu tung tanan ang mga kaputulan . Yang pinag̱irig̱uan yamen tung uras ang atii ang yang pabilug̱an enged yamen ni Bernabe , ya ra yang pagparakaw̱utun yamen tung maning tung numyung mga tag̱a duma-rumang nasyun ig yang pabilug̱an enged nira ya ra yang pagparakaw̱utun nira tung mga masigkanasyun yamen ang mga Judio .
43019023	Description	Simanyan , pagkalansang yang mga sundalu tung ni Jesus , yang mga aw̱el nang duma ang linuas dang lag̱i nira , ya ray ingkelan nirang pinagpararti-partian ta epat ang parti , tag salegsa nirang parti . Pati yang aw̱el nang atiang langkuy ang andang pisan ay uratan na , ingkelan da ka nira .
45002021	Sin	Panuldukanamu ka man tung duma , piru ayw̱a yang mga sadili mi indi mi ka pala nag̱atuldukan ? Pagparakaw̱utunamu ka nganing tung mga tau ang tanira dapat ang indi manakaw , ang pagkatapus yamu panakaw ka .
46006019	Faith	Kung indiamu enged mag̱impurmi tung nag̱ianingung atia , ayw̱a , indi mi nag̱ademdeman ang yang mga tinanguni ming atia maning pa tung sasang balay ang sagradu ang pag̱atiniran yang Espiritu Santong ipinagpatinir yang Dios tung numyu ? Yang gustu nang ianing , belag̱an dang yamuy may pudir asan , kung indi , yang Dios mismu , ya ray may anya .
47005014	Grace	Ay ya pa ag̱ari , ang mademdemanu yang gegmang atiang durung pisan agkalutuk ang ipinagpaita ni Jesu-Cristo tung yeen , indiaw ra temegka ang indiaw magpaturuw̱ulun ta ustu tung anya . Kipurki ya ra ka man taa yang pinagpainu-inuanu : kumus may sasang taung nangerengan tung tanan ang mga tau ang nagpakugmatay ig disir yang kamatayen nang atiing pinasaran na , kabilangan na , kamatayen ka nirang tanan .
58003001	Faith	Kapurisu mga putulung binuat da ka yang Dios ang mga tauan na kang sadili , kumus bintengita ra anyang para mapalg̱uran ta yang planu na , kaministiran ang pabilug̱an ta ta mga isip ta yang sasang tinuw̱ul yang Dios ang magpadapat yang bitala na tung yaten , ang ya ra kay nagyaring pangultimung pari ta ang maning ka man tia yang nag̱ipag̱ubligar ta tung mga kaarumanan ta . Anday dumang nag̱aaningu , kung indi , ya ra mismu ti Jesus .
44020035	Recommendation	Bilang asanaw ra nagpaita ta mulidu tung numyu ang ekel tung pagpakabedlay tang maning tia dapatitang magtaw̱ang tung mga aruman tang nag̱aliwag̱an . Ay demdemen tang pirmi yang sasang inaning ni Ginuung Jesus mismu ang mag̱aning , ‘ Yang taung pagpakdul mas masadya pa yang isip na kay tung taung magpakdulan na , ’ ” mag̱aning duun ti Pablo .
58013004	Recommendation	Igalang ta kang tanan yang pagkarasawaen ta ang talagang durung pisan agkasagradu . Yang pag̱arapenan tang magkarasawa amlig̱an tang indi ra enged mamansaan . Kipurki yang kumbaw̱aynen ubin kunlaliien pati yang kumpurming maglimbung tung kasawa na , ya ray sintinsiaan yang Dios tung kalainan .
43020005	Description	Pagkaw̱utu , dayunu rang sinirib yang tung kakleran na . Yang nasiriw̱u duun , ya ra ilem yang mga aw̱el ang atiang ipinagsaw̱ed-saw̱ed tung tinanguni na ang ya ra ilem agbebtang asan . Piru indiaw nagpakled .
66016018	Description	Pagkatapus diritsyu rang nag̱intra kidlat ang ya rag papabugsu may duldul ang paglelpaken ang nunut da ka ta yegyeg yang kaliw̱utan ang durung pisan agketel . Impisa pa atiing primirung pag̱imu yang Dios tung mga tau , anda pay yegyeg ang maning tiig ketel .
66019010	Faith	Pagkatapus diritsyuaw rang nagparagpa tung pinagtalungaan yamen ang para magtuuaw ra rin tung nagbitala tung yeen . Pagkaita na , dayunaw rang pinagsambeng nang , “ Eey , indi mu ra buaten tia ! Kipurki yuu sasa ka ilem ang pagpaturuw̱ulun tung Dios ang katulad ka tung nuyu may yang mga kaarumanan mung kumpurming pag̱ubligar ang ultimu ilem ti Jesus yang dapat ang tingaraen ming may kalalangan na tung numyu . Purisu ultimu ilem yang Dios ay dapat ang tuuan mu , ” ag̱aaning . Numanyan ta yeen ang may sulat , may gustuu si kang isaleet . Sinambit yang angil yang pag̱urubligaren nirang atia ay natetenged kumpurming tinu pay pag̱ubligar da ta maning tia natetenged tung ni Ginuung Jesus , ya paktelay yang Espiritu Santo ang ya kang lag̱i ay pagpaeyang tung isip tang mga tauan ni Jesus ta ipag̱ubligar ta tung mga tau .
46002010	Grace	Ay ta yaten ang pagmaal tung anya , tung yaten da ipinabunayag na natetenged tung kalibrian ang naang pinagsimpan na ekel tung pagparasanag̱en yang Espiritu Santo tung mga painu-inu ta . Kipurki yang Espiritu Santo tanya , andang pisan ay indi na masangkad , maskin nganing yang planu yang Dios ang nag̱aegteman na pa rin atiing tukaw .
50002029	Recommendation	Purisu kung kumaw̱ut da nganing asan , sapten mi ta mupia tung masadyang kinaisipan ang katulad ka tung dapat ang buaten tang magpurutul tung ni Ginuu ta . Yadwa pa , galangen mi ka ta mupia pati yang kumpurming magkapariu ta pasais tung anya .
51003020	Recommendation	Yamung mga mamula , magpanangeramu rang pirmi tung mga ginikanan mi , ay yang pagpananged mi tung nira yay nag̱auyunan ang pisan yang Dios ig ya kay magkabag̱ay tung numyung kumpurming pagkinapulitay ra ni Ginuung Jesus .
47001012	Faith	Magkabag̱ay ra ang ipag̱ampuaw numyu ta maning tia ay may sasang bag̱ay ang indi enged ikaeyakung sambiten ang maskin yang sadiling painu-inuu sistigus tung pagkamatuud . Yang pagpakignunutu tung tanan ang mga tau , landaw ra tung numyu , tedek tung kinaisipanu ang anda kay danyu na natetenged ya ray nag̱ipaeyang yang Dios tung yeen . Belag̱an yang pagkamatakung pangkaliw̱utan ay nag̱atalig̱anu , kung indi , ultimu ra ilem tanya .
43014021	Faith	Kung tinu pay pagtuman yang kumpurming nag̱ipanuw̱ulu tung anya , asan da ka man ta taung paggegmang matuud tung yeen . Ig kung tinu pay paggegma tung yeen , ya ra kay gegmaan ni Ama . Asta yuu , gegmaanu kang pagpailalaan . ”
51002023	Sin	Kung tung bag̱ay , agbantug̱un ta mga tau ang talagang matuud ka unu yang nag̱itulduk ang atia , ay natetenged yang kumpurmi unung pag̱usuy tung mga riglamintung atia , paglua rang durug katinuuen ig durug ka unug kapinagparanek yang pagturuuen na tung mga angil , ig pagpapinitinsia pa nganing unu ta maayen tung tinanguni na . Piru tung pagkamatuud , anda enged ang pisan ay kakuinta-kuinta na yang nag̱abantug nirang atia . Kung indi , anday dumang pakaw̱utun yang mga taung pamag̱usuy , asan da ka ilem magpaguyud ang mas pa tung dating pagkatau nirang mapinagpanadili ang kuntra tung nag̱auyunan yang Dios .
64001006	Recommendation	Ay kipurki tanira mismu namagbaw̱alitaen da nganing tung mga kaputulan tang sam pundaan tani kung ya pa ag̱ari yang pagpaita mu yang gegma mu tung nira . Purisu durug tinlu kung ya ray padayunan mu yang pagparadag̱en-dag̱enen mung atia tung mga pagparanawen nirang pamagparakaw̱utun ang katulad ka tung magkabag̱ay ang buaten ta tung kumpurming pagpaturuw̱ulun tung Dios .
55002023	Recommendation	Piru likayan mung likayan yang mga diskusiun ang anday kapulutan na ay nag̱askean mu ra ka ang ya ray makaling makanayan ta suruayen .
47003018	Faith	Purisu ta yaten ang kumpurming kinuatan yang Dios yang maning pa tung nagtakleb da rin tung mga kinaisipan ta , nag̱apabilug̱an ta ra kung unu pag katinlu yang kadengeg̱an ni Ginuung Jesus . Mintras yay nag̱apabilug̱an ta , asan da ag̱imakluay yang Espiritu Santo yang mga isip tang ag̱imakluay ang asta mag̱atuita rang mag̱atu tung ni Ginuu ta ug̱ud kung paniiranita yang mga aruman ta , maita ra nira kung ya pa ag̱arig katinlu yang ug̱ali na ang ita panulad tung sasang ispiu ang tetelengan nira . Anday dumang may ubra tung yaten ang maning tia , ya ra ti Ginuu ta mismu ang asan da ag̱ipapanaway na tung Espiritu Santong nag̱ipatinir na tung yaten .
58009014	Grace	Ig disir kung maning tii yang pinakaw̱ut yang pagpaturuk yang dug̱u yang mga ayep ka ilem , kapin da enged ang may pakaw̱utun na tung yaten yang pagpaturuk ni Jesu-Cristo yang dug̱u na . Talagang may pakaw̱utun na , ay kipurki atiing pag̱intriga na yang sadili na tung Dios , tanya maning pa tung sasang ayep ang idinasag ang anda enged ang pisan ay mansa-mansa na natetenged andang pisan ay binuatan nang kasalanan . Kag yadwa pa , atiing pag̱intriga na yang sadili na , pinaktel da ta mupia yang Espiritu Santo ang anda ka man ay pinanliitan na kag anda kay pagtapusan na . Purisu kumus may kantidad ka man yang pagpaturuk na yang dug̱u na ang indi ra ka enged maplek , maimu rang asanita ra nga linaynayay tung pag̱imasul tung yaten yang mga painu-inu ta natetenged pinunasanita ra ka man anyang matuud tung mga kasalanan ta ang ya ra rin ay pinagpablag̱an ta tung Dios ang ita maning pa tung sasang patay tung pagterelengen na . Yang ipinagpunas yang Dios tung yaten ay ug̱ud mapanirbianita ra ta ustu tung anyang yay ultimu ilem ang Dios ang anday ray kasamberan ta .
44011017	Grace	Ig disir kumus bistu rang pinatiniran da tanira yang Dios tung Espiritu Santo atiing pagtalig nira tung ni Ginuu tang Jesu-Cristo ang pariu ka tung binuat na tung yaten atiing pagtalig ta tung anya , ayw̱a , yuu w̱asu may pudirung kuntraenu yang Dios ? ” ag̱aaning ti Pedro tung nira .
49004030	Faith	Ay kung magpaluaamu pa ta mga bitalang makararangga , asan da nga pakdulay mi ta pagseeyan na yang Espiritu Santong pinatinir da yang Dios tung numyu . Tanya maning pa tung sasang iminarka na tung numyu ang yamu talagang anya rang sadili ang asta kaw̱utun da ilem yang uras ang ipagpalibri na ra enged ang pisan tung numyu tung tanan ang mga malalain .
66003003	Recommendation	Purisu pademdeman mi kung unu pay itinulduk tung numyung atiing primiru ang ya ra ka rin ay pinauyunan mi . Ya si kay pakatuan ming usuyun ang nunut da ka ta panligna mi tung mga kasalanan mi . Ay kung indiamu ka enged magpamanman , parusaanamu ra yeen ta inali ang katulad ka tung panaw yang sasang takawan ang indi mi pa ka man maskean kung unu pang urasay ang magkaw̱ut .
62003007	Recommendation	Kapurisu mga anaung nag̱agegmaanu ta duru , mag̱amlig̱amu ang indiamu madayaan ta duma . Kipurki yang taung masarang ang magbuat ta matadleng , suluminti ilem yang taung matadleng ka yang pagkatau na .
62004001	Recommendation	Mga putulung nag̱amaalu ta duru , indiamu ra magpakali-kaling mananged tung maskin unu pay nag̱itulduk natetenged tung Dios , kung indi , pasadsaran mi ra kanay ta maayen ug̱ud madeep mi kung matuud ang liit tung Dios u kung belag . Ag̱aningenamu ra yeen ta maning tia ay natetenged duru rang namagluang mga manigtulduk ta kabuklian ang pamag̱ambu ang tanira unu mga manigpalatay yang bitala yang Dios buat .
44013038	Grace	Kapurisu , mga putulu , dapat ming maintindian ang yang nag̱ipagpakaw̱utu tung numyu ay mapatawarita ra tung mga kasalanan ta ekel tung taung naa . Kipurki sam pulukitang magtuman yang mga katuw̱ulan ang atiang ibinutwan ni Moises tung yaten , may kasalanan ta pa ka enged tung pagterelengen yang Dios . Piru numanyan , ekel tung taung naa , kumpurming tinu pay magtalig yang sadili na tung anyang magpatapnay , asan da tanya ngausgaray yang Dios ang salu rang pisan tung pagterelengen na .
50003001	Recommendation	Simanyan mga putulu , sigun tung mga bag̱ay ang nag̱aeped ang gustuu pang sambiten tung numyu , tukaw tung tanan , magpakasadyaamung pirmi natetenged tung kaampiran ming atiang baklu tung ni Ginuu tang Jesu-Cristo . Kung tung bag̱ay , yang gustuung sambiten numaan , sinambitu ra kang lag̱i tung numyu tan taa pa . Piru belag̱an ka mabedlay tung yeen ang ulitenu si ang basi pa ra ilem may mataw̱ang na tung numyung indiamu mapatalang ta duma .
46011034	Recommendation	Alimbawa kung tinu pa asan tung numyu ay midyu nag̱asuw̱uk da , ang muya indi ra mapag̱elat tung mga kaarumanan na , maayen pang mamangan da kanay tung balay na baklu magpasakep . Ya ray buaten na ug̱ud yang pagsaragpun ming atia anda ray makanayan na ta ipagdisiplina yang Dios tung numyu . Kidispuis pa , kung natetenged ka man tung dumang mga bag̱ay ang nagkarasambit mi tung sulat mi , baklu ra tayu-tayuayu , kung kumaw̱utaw ra nganing asan .
43018031	Description	Mag̱aning ti Pilatong minles , “ Kung maning tii , ala , eklan mi ra ilem asan ug̱ud yamu ra ilem ay magbista tung anya sigun tung lai mi . ” Mag̱aning tanirang namansituw̱al , “ Yami anda ilem ay pudir yamen ang magpaimatay , ” mag̱aning .
46012031	Faith	Piru yang mga abilidad ang kapin pang ingalukun mi Dios ya ra yang may taw̱ang na enged tung grupu ang para mas pang magtinlu yang pag̱urusuyun nira tung kalelyag̱an na . Kidispuis pa , kung gamiten mi ra nganing yang mga abilidad mi , may sasang papanaw ang mas matinlung usuyun mi kay tung nag̱usuyun mi numanyan . Ya ra ka man taang ipaskew ra tung numyu .
58007026	Description	Ay kipurki yang paring kaministiran ta , ya ra ka man taang nag̱ipagisplikaru tung numyu ang yay sukat ang pisan ang yay magbawi tung yaten ang mga tau ang yang nalambeg̱an ta ya ra yang kalalawiren ta tung Dios . Ay tanya bilug ang pisan yang isip na tung Dios . Andang pisan ay kasalanan ang binuatan na , may sam bilug . Sigun tung panguntiel na tung mga tuksung napasaran na , ya ra kay naskian na tung yaten ang magdereeg̱en ta tuksu . Dispuis pinadengeg̱an da ta mupia yang Dios duun tung kaabwat-abwatan yang langit .
50004013	Faith	Maskin unu pay mapanawanu kayananung talungaen tung matinlung kinaisipan natetenged ilem tung ni Jesu-Cristong pagpaktel tung yeen .
52004003	Recommendation	Ya taa yang nag̱alelyag̱an yang Dios natetenged tung numyu ang mas pang mag̱atu rang mag̱atu yang mga ubra-ubra mi tung nag̱auyunan na . Yang gustu nang ianing tia , likayan mi yang pangumbaw̱ay pati pangunlalii .
51004002	Recommendation	Kung natetenged tung pag̱arampuen mi , yag paawatay mi ang pirmiamung riparasiun kung unu pay dapat ang ipag̱ampu mi .
44007029	Description	Numanyan pagkagngel ni Moises tia , diritsyu rang nagpalibri duun tung sasang banwang paggug̱uuyan ang Midian ang duun da ka nagdayu . Numanyan nangasawa ra tung sasang baw̱ay ang tag̱a duun ig nagkatinir tanira ta mga ana nirang durua nga laliian .
46011007	Description	Ay simpri , yang sasang lalii , yang indi na dapat ipagpandung ay natetenged yang pagkatau na ipinanggid-anggid yang Dios tung sadiling pagkabetang na ang para ikadengeg na . Piru yang baw̱ay tanya , kaministiran ka enged ang magpandung ay natetenged tanya ag̱ikadengeg yang lalii .
51003015	Faith	Yang pag̱uruyunan ming magpurutul ang atiang ipinagpaeyang ni Jesu-Cristo tung numyung sam pundaan , ya ray buaten ming sasang pitik ang yay dapat ang pausuyan mi tung tanan ang pag̱urubraen mi . Ay kipurki ya ra kang lag̱i ay katuyuan nang nagbeteng tung mga isip ming magpatapnay tung ni Ginuung Jesus ang yamu magsarasaan dang sam pundaan ang maning pa tung sa nga tinangunianamu ra ilem . Ig kidispuis pa , pirmiamu ra kang magpasalamat tung Dios maskin unu pay mapanawan mi .
58002010	Grace	Napasaran nganing ta kamatayen ang maning tia ay natetenged yay tuminunung pisan tung planu yang Dios ang ya ka man ay nag̱imu yang tanan atiing primiru ang para tung uri ikadengeg na ra kang tanan . Purisu ang para durung mga ana nang mapalg̱ud na tung kasusulawen na ang ipalapus na tung uri , bag̱ay ang pisan ang yang magtukud yang kalibrian nira , yay papagpasaren na tung mga pinitinsiang mga maning tia ug̱ud asan da tanya mag̱ing sukat dang pisan ang magliway yang dalan ang pagbalikan nira tung Dios .
59004001	Sin	Piru ay pa w̱a ? Yamug pagsuruay ! Ta , tung numyung pag̱intindi , unu pa w̱asu ay natengeran yang pagsuruay-suayan ming atia ? Belag ba natetenged ang dereeg̱enamu pa yang sadiling kalelyag̱an mi ang yay gustu ming papsawan ?
46005001	Sin	Teed mi , nagsarakmu ra yang balita tani ang asan unu tung numyu may sasang pag̱abuat ang durung pisan agkalaway ang maskin tung mga taung anda kang lag̱i ay pag̱intindi nira tung Dios , indi nganing nag̱abuat nira ! Ay may sam bilug unu asan tung numyu ang ya unu ay pagpakiapen da tung ni ineey nang kasawa ra rin ni tatay na .
46010013	Faith	Yang dapat ang demdemen mi asan , anday sukda ubin tuksu ang suminampi tung numyu ang indi ya kang lag̱i ay pagpasar tung mga masigkatau mi . Yadwa pa , yang Dios talagang yay matalig̱an ming indiamu ilug̱ut nang masampetan ta sukda ubin tuksu ang yang ketel na subra tung masarangan ming mapanguntielan , kung indi , kung masampetanamu ra nganing , atiang lag̱i paktelenamu ra ka anyang manguntiel ug̱ud asanamu ra nga puklut tung tuksu .
44020029	Violence	Sanu pa indiamu paamanenu , kipurki nag̱askeanu ang kung andanaw ra nganing taa , pakleranamu rang sublien ta mga taung magturuldukanen ta kabuklian ang para papagtalangenamu ra nira . Manulad tung mga kirung talunun ang pagpanikad tung kaayepan ang pagpangwasak .
53001004	Faith	Kapurisu indi maimu ang indiamu ipabantug yamen tung duma-rumang mga tumatalig ang kada sam pundaan ang yang may anya tung nira ya ra ka man yang Dios . Ay yang nag̱ipagdayaw yamen tung numyu , ya ra yang kabaked yang pagtaralig̱en ming pag̱agwanta tung tanan ang pandeeg-deeg tung numyu may tung tanan ang mga kaliwag̱an ang pagpasar tung numyu .
62004012	Faith	Maskin andang pisan ay taung naita tung pirsunal yang Dios , piru kung paggeregmaanitang magpurutul , ilyag nang ianing , nag̱asaliranita ra yang Dios yang pagpangabui na ig yang apiktar yang gegma na tung yaten nasalapay ra tung intinsiun na .
48001001	Description	Yang nagpasulat yang sulat ang atia ya ra yuung ti Pablo ang sasang apustul . Belag tau yang nagtulduk tung yeen ubin nagtuw̱ul tung yeen ang para yuu mag̱ing apustul , kung indi , ultimu ilem ti Jesu-Cristo durua yang Ama tang Dios ang ya ka man ay nagpabungkaras tung anya .
58012003	Recommendation	Ya ray nag̱asambitu ay gustuung yay paneem-neeman ta ta maayen kung ya pa ag̱ari yang pag̱aragwantaen na tung pagbaratukun tung anya yang mga taung makinasalananen , ug̱ud indiita ra magpaluw̱ay ang magtegka .
45006005	Faith	Yang gustuung ianing tia , kumus maning pa tung nagkasira-siraanita ra kang ipinalg̱ud tung leyang , yang gustu nang ianing , asan da nga pablag̱ay ta yang dating pagpangabui tang malain ang anggid ka tung anyang nagpablag da ka tung dating kabui na taa tung kaliw̱utan atiing pag̱apatay na . Ig disir , talagang maning pa tung nagkasira-siraanita ra kang binui si kang uman yang Dios ang yang gustu nang ianing , simanyan may pagpangabui ta rang baklu .
45015010	Recommendation	Dispuis tung sam bilug ang kasulatan , may san tag̱ang bitala ang inaning ni Moises ang mag̱aning , “ Pati yamung tag̱a duma-rumang nasyun , magpakasadyaamu ra ka , kaugpuanamu ra ka yamen ang mga Israel ang yay dating binuat yang Dios ang mga tauan na , ” ag̱aaning .
54004001	Sin	Ug̱aring ilem , durug kasanag yang sasang ipinagpaula yang Espiritu Santo ta muya-muya ang tung panimpu ta unung naang panguri ang baklu maglekat ti Ginuung Jesus , may duma unung mamalpas da tung kamatuuran ang naang nag̱apananged tang tanan natetenged tung ni Jesu-Cristo . Ay magpaekel da yang mga isip nira tung mga manigtulduk ang mga mandaraya ang yag paisipay ta mga dimunyu kung unu pay itulduk nira tung mga tau .
56003001	Recommendation	Yang ipademdem mu enged tung mga tumatalig asan ang tanira dapat ang magpananged tung may mga katengdanan tung pamanwa . Kumpurming unu pay matinlung ubraen , kaministiran kang pirming riparasiun tanirang magbuat .
61003005	Sin	Nag̱askean da kang lag̱i yang mga taung atia ang belag matuud yang nag̱ianing nirang anday kaumanan yang kaliw̱utan . Kipurki kung ya ray papaktelan nirang itulduk , enged da ka enged nirang limung-limungun tung mga isip nira kung unu pay binuat yang Dios atiing tukaw pa . Ay atiing primirung pisan , ekel tung sasang kalalangan na , minyang da yang kaliw̱utan may yang kalangitan . Pagkatapus wai yang ginamit nang nag̱imu tung kaliw̱utan ig tung wai ka ipaltaway na yang katanekan .
60003018	Grace	Ag̱aningenamu ra yeen ta maning tia ay maskin nganing ti Jesu-Cristo pinasaran ta patigbak ang tung minsa ilem nagpakugmatay natetenged ilem tung mga kasalanan ang nagkarabuat ta . Bilang tanyang matinumanen tung kalelyag̱an yang Dios , ya pay pinasaran ta pinitinsiang durug lebat para tung yaten ang malinampasen . Ya ray pinasaran na ug̱ud asanita ra mapaulik na tung Dios ang pinagpaalawiran ta . Tanya inimatay ra ka man ang ya ray pagtapus yang kabui na taa , piru binui si ka enged ang uman yang Dios ang yang kabui na baklu rang klasi .
61002021	Sin	Kipurki maayen pa ang indi ra ilem natultulan nira yang tamang pag̱urusuyun tung kalelyag̱an yang Dios . Luminus ilem ang natultulan da nira ang pagkatapus ya si panalyuray nira yang nag̱ipanuw̱ul yang Dios tung mga tauan na ang ya ra ka man ay ipinag̱intriga tung nira yang mga apustul ang para usuyun da nira .
53003006	Recommendation	Simanyan mga kaputulan , natetenged tung katengdanan ang naang ipinagpiar ni Ginuung Jesu-Cristo tung yamen , may sasang dapat ang ipatuman yamen tung numyu . Yang mga kaputulan tang duma asan ang midyu pagbinulakbul , maayen pa ta numyung kadaklan , pabelag-belag̱an mi ra kanay . Ay yang sistima nirang atia belag̱an ka enged uyun tung ipinagpatuman yamen tung numyu .
45005012	Sin	Intunsis maning taa yang nalagpakan yang nag̱ipag̱aningu . Yang natengeran na ang yang tanan ang mga tau may kasalanan da ay natetenged tung sasang taung naglampas tung sasang inurdin yang Dios tung anya . Yang dinangat yang pagpakasalak nang atii tung Dios , duun da napablag tung anya ang nasuitu ra ka ta kamatayen . Purisu duun da ka nadamay yang tanan ang mga tau gated atiing pagpakasalak atiing sam bilug ang yay namuad tung nirang tanan , katimbang na kang ya ra kay pagpakasalak nirang tanan .
58011033	Faith	Yang mga taung mga maning tia , natetenged tung pagtaralig̱en ka nirang bug̱us tung Dios , maning taa yang mga binuat-buatan nira . May asan da ta nagpakiggira tung duma-rumang inadian ang asta pinandeeg da nira yang mga kuntrariu nira . May asan da ka ta durug katadleng yang pag̱urusgaren nira tung mga kinasakpan nirang anday dapig tung duw̱ali may duw̱ali . May asan da ka ta namatuuran da yang mga pinangakuan yang Dios . May asan da ka ta nanalunga tung mga liun ang mamakta ra rin tung nira ang pagkatapus tinakmed da ilem yang Dios yang nganga nira .
47004009	Faith	Nag̱adeeg-deeg̱anaw ta mga tau , piru indiaw ka enged nag̱apaw̱ayaan yang Dios . Ang kaisan nag̱atigbakaw ta mupia piru indiaw ka mag̱imatayen .
59004004	Sin	Abaa yamu , yang gegma mi tung Dios nagrusaw ra ang katulad ka tung sasang baw̱ay ang paglimbung da tung kasawa na . Ayw̱a , indi mi pa ka enged nag̱aintindian ang kung magpagamenamu yang mga isip mi tung sistimang pangkaliw̱utan , asanamu ra magluang kasuay yang Dios ? Purisu kung tinu pay malelyag ang magpagamen yang isip na tung sistimang atia , asan da tanya magluang kasuay yang Dios .
44016006	Description	Taa numanyan , namagpadayun da na Pablo yang pagparanawen nirang namanggetes duun tung parti Frigia tung sinakepan yang Galacia . Gustu rin nirang mamagpalakted duun tung sinakepan yang Asia , piru indi ra tinugtan yang Espiritu Santong mamagparakaw̱utun duun .
45010006	Faith	Piru kung natetenged tung papanaw ang naang sam bilug ang suluminti ilem tung pagtalig yang sasang tau tung ni Jesu-Cristo ang asan da ngausgaray yang Dios ang salu ra , bistu ka tung sasang ipinagpadapat ni Moises tung mga masigkanasyun nang tukaw ang mag̱aning , “ Indi mi ipagkesen-kesen tung mga isip mi ang bakluamu ra mananged tung bitala yang Dios ang naang nag̱ipagpadapatu , kaministiran may magpaabwat da kanay duun tung langit . ” Kung aklesenu tung palaksu yang pag̱irisipen yang dumang pagdiskumpiar simanyan tung nag̱ipagpakaw̱ut yamen tung nira , gustu ka nira ang baklu ra mananged , kaministiran ang may magpalangit da kanay ang para yang pag̱aningen ang Cristo , ya ray eklan nang magparanek taa tung kaliw̱utan ang naa .
66016002	Violence	Pagkatapus , diritsyu ra ka man ang nagpanaw yang primirung angil ang ibinukbuk na tung kaliw̱utan yang pakled yang mangkuk ang ekel na . Pagkabukbuk na , yang mga taung kumpurming may marka yang ayep ig pamagtuu ka tung bultung atiang ipinasuad tung anya , pinanubwan da ta mga lukang dilikadung durug kasisiit .
66005008	Description	Pag̱ekel na yang kasulatan , naang epat ang nag̱abui may naang duruang puluk may epat nga mamaepetan ya ra mamansiluud tung pinagtaralungaan nira yang karniru ig namagtuu ra tung anya . Sinag̱ekel-ekelay ta turugtug̱an ang dikuirdas ang yay pag̱aningen ang arpa ig may salegsang bilug ang mangkuk ang bulawan ang punuk ta paamut ang yay ag̱ipataw̱uk nira . Yang taw̱uk ang atii yay kapananglitan yang pag̱arampuen tung Dios yang mga taung kumpurming binuat nang mga tauan na .
62005001	Faith	Yang kumpurming pananged ang ti Jesus ya ra yang pag̱aningen ang Cristo bilang yang Mananapnay ang pinilik yang Dios , asan da ta taung inana ra yang Dios ig yang kumpurming paggegma tung Dios ang yay naana tung anya , paggegma ka tung putul nang inana ka yang Dios .
48005026	Recommendation	Indiita ra enged magpabetang tung sadili ta ang ita landaw tung mga aruman ta ay kipurki asanita ra mag̱iriw̱eg̱an ang magkaralawan ta dengeg .
54005001	Recommendation	Kung alimbawa may sasang maepet ang lalii asan ang kaministiran ang paintindien mu natetenged tung ubra-ubra na , indi mu enged buyayawen , kung indi , pakigkesenan mu ta luay-luay ang ya rag kaw̱ig̱ay mung ama mu . Kung natetenged man tung mga masigkalalii mung aranek ta idad tung nuyu , ipabtang mung mga putul mung sadili ang yag kunsiuay mu ta matinlu .
60002012	Recommendation	Kaministiran ang pirmi tung matinlu yang mga ug̱ali mi tung pagterelengen yang mga kaarumanan ming indi pa nag̱atultul tung ni Ginuu ta . Ya ray prusigiran mi ug̱ud maskin bangdananamu nirang malalain ang mga tau , kung maita ra nganing nira yang mga pagburuaten ming mga matitinlu , ya ray ipagdayaw nira tung Dios kung uras dang magbalik taa tung kaliw̱utan .
50003006	Sin	Kung natetenged tung kadererepen , duruaung pisan agkaderep ang nagkereng tung pinanubli yamen ang atia . Nagpamarasaw pa nganing tung mga taung pamagtalig da tung ni Jesu-Cristo ay tung pag̱intindiu ya rag diaduay nira yang dating natauan yamen ang atii . Kung natetenged tung pagkamatandesu tung pagturumanenu yang mga urdinansang atii , andang pisan ay mapitikan tung yeen ang maning may nalampasanu .
43004052	Description	Pagkagngel na yang balita , diritsyung tinalimaan na kung unu pang urasay naulikan yang ana na . Mag̱aning tanira , “ Ta nungapun pang mga ala una ngaumpaway yang kinit na , ” mag̱aning .
43019031	Violence	Taa numanyan , Biyernes dang apun ang ya ra kay kaldaw ang nag̱ipagsimpan yamen ang mga Judio ang para tung kaldaw ang nag̱ipamaenay yamen . Naang mga pamagpakigmaepet tung nasyun yamen , anda enged ay gustu nira ang yang mga tinanguni yang mga taung atia mangabutwan pa tung mga krus tung kaldaw ang nag̱ipamaenay ay natetenged tung sasang riglamintu . Yadwa pa , yang kaldaw ang atia , durug kamaal ang kaldaw natetenged muyang law̱ii ya ray ipag̱impisa yang pistang pag̱aningen ang Taklib . Purisu yang binuat nira , namag̱ingaluk da tung ni Gubirnadur Pilato kung puiding ipampabarik na yang mga bisit yang mga taung atiang ipinanlansang tung mga krus ug̱ud makali rang magkarabuntukan ta linawa nira ang para panangtangen dang ipampalg̱ud tung mga leyang .
43019012	Description	Kapurisu , pagkadngel ni Pilato tii , mas pang nag̱imuras ang nagdilem ta dalan ang para ti Jesus palpasan na ra ka enged . Simanyan , duun tung lua , pagkasiman yang mga pamagpakigmaepet , dayun dang namaglelpaken ang mag̱aning , “ Maginuung Gubirnadur , kung palpasan mu yang taung atia , anday dumang pakaw̱utun na , yawa india ra matalig̱an ni Adi Cesar duun tung Roma . Ay sipurki kumpurming tinu pay pag̱ambu ang tanya unu sasang adi ang katulad ka tung nag̱abuat yang taung atia , pagbatuk da tung Ading Pinakalandaw duun tung Roma , ” mag̱aning .
43014001	Faith	Taa numanyan dayun dang sinugpatan ni Jesus yang nag̱ianing na tung yamen ang nag̱apangugyatan nang mag̱aning , “ Indiamu ra magpakabegbeg ta kulu , ang indi , idayun mi ra ka enged yang pagtaralig̱en mi tung Dios pati tung yeen .
50001028	Faith	Yadwa pa ang indiamu kang pisan pagpatalaw tung pamagpakigkuntrang atia tung numyu . Ay kung indiamu manalaw tung nira , asan da tanira nga pakdulay mi ta sasang pruiba ang yang panalungaan nira kalainan da ig ta yamu kalibrian da yang panampetan mi . Anday dumang may patakaran tia , kung indi , yang Ampuan ta mismu .
43015016	Grace	Belag yamuy nagpilik tung yeen , ang indi , yuuy nagpamilik tung numyu ig pinanuldukamu ra ka yeen ang para magpanawamu rang magpalua ta nag̱auyunan yang Dios ang indi enged magdisparatis ang asta tung sampa . Kung yang maning tia yay ipalua mi , ig disir , kung unu pay ingalukun mi tung ni Ama natetenged tung pagkinapulitay ta , ipakdul na tung numyu .
58011004	Faith	Pademdeman ta ra kanay ti Abel . Natetenged tung pagtalig nang bug̱us tung Dios , yang idinasag nang ipinirisintar tung anya mas matinlu tung pagterelengen na kay tung ipinirisintar ni Cain . Natetenged tung pagtalig nang nagdasag , duun da ngauyunay yang Dios ang suminalu ra tung pagterelengen na ay tung pagdawat na tung ipinirisintar na tung anya duun da ka nga paitaay na ang yay nauyunan na . Purisu natetenged tung pagtalig nang atii , puiding aningen ta ang maskin patay ra ka man tanya , piru katimbang nang nag̱apagbitala pa ka enged tung yaten ekel tung matinlung mulidung atiang ibinutwan na tung yaten .
46004001	Recommendation	Kapurisu simanyan yang tamang pagpabetang yang sasang tau tung yamen ang mga manigparakaw̱utun , yami mga turuw̱ulun ni Jesu-Cristo . Pinagpiaranami anyang magparakaw̱utun natetenged tung planu yang Dios ang magpanapnay tung yaten ang mga tau ang yay inegteman na pa rin ang tukaw ang pagkatapus numanyan da ilem ipagpabunayag̱ay na .
66006013	Description	Asta yang mga dumakel , nagkarataktak dang nagkarabugsu tung katanekan ang yang kaalimbawaan nira maning pa tung burak yang igus ang ilaw pa ang pagkarapulak da kung sampien da nganing ta palet ang maktel .
46010014	Recommendation	Kapurisu mga putulung nag̱agegmaanu , kumus maning da tia yang pinangakuan yang Dios tung numyu , ya ra ka man tia ay ipaglikay ming ipagpaalawid tung pagturuuen tung mga ginuu-ginuung atiang nag̱intindien yang duma asan .
45012021	Recommendation	Yang gustuung ianing , indiita ra ka enged magpadeeg tung mga ubra-ubrang malain ang binuat tung yaten yang sasang tau ang muya maisipitang mangimalesan tung anya , kung indi , deeg̱en ta yang mga ubra-ubra nang atiang malain ekel tung pagburuaten ta ta ikaayen na .
55002014	Recommendation	Yang mga bag̱ay ang atia , ipademdem mung ipademdem tung mga aruman mung atiang nag̱apangugyatan mu . Paamanen mu ra ka dayun tung katalungaan yang Dios mismu ang indi ra enged magtag̱am ta pakigdiskusiun ang pakinitan natetenged tung rilyun . Kipurki andang pisan ay pakaw̱utun nang matinlu , kung indi , asan da nga talang tung kamatuuran yang pamamati .
59004008	Recommendation	Magpalengetamu ra tung Dios . Atia , magpalenget da ka tung numyu . Yamung makinasalananen tabtaw̱en mi ra yang mga ubra-ubra ming malalain tung pagterelengen na . Yamung pagtenakan yang isip mi , pabilug̱un mi rang tumanen yang kalelyag̱an yang Dios .
59002009	Sin	Piru maning da tiang nag̱ipaita ming pamilikamu tung mga masigkatau mi , belag yamug pagtuman yang katuw̱ulan ang atia , yamug pagpakasalak . Asanamu ra nga patemengay ang yamu talagang malinampasenamu ka man tung mga katuw̱ulan yang Dios .
52004007	Grace	Sipurki yang ipinag̱imbitar yang Dios tung yaten ang mag̱ing mga tauan na , belag̱an ang mag̱aning ang para magpadayunita ra ilem tung mga bag̱ay ang atiang malalaway tung pagterelengen na , ang indi , ang para mag̱atuita rang mag̱atu tung anya .
45001018	Sin	Sinambitu nganing kung ya pa ag̱ari yang pag̱usgad yang Dios tung mga tau ang salu rang pisan tung pagterelengen na ay natetenged tanira talagang belag da kang lag̱ing salu . Nag̱ipagpabistu ra nganing yang Dios ang pagtinir tung langit ang nag̱asilag nganing tung mga tau ang ya rag balesay na ta parusa . Yang nag̱asilag̱an na tung nira ya ra yang tanan ang panlipat nira tung anya may yang tanan ang pagburuaten nirang mga malalain tung mga masigkatau nira ang asan da ka nga tampekay nira yang nag̱askean nirang matuud natetenged tung anya .
62004007	Faith	Mga putulung nag̱amaalu , kaministiran ang maggeregmaanitang magpurutul natetenged yang gegma liit tung Dios . Kag yadwa pa , kumpurming tinu pay paggegma tung mga putul na tung ni Ginuu ta , ya ray pruiba ang tanya inana ra yang Dios ang matuud ig pagrinampilay ra tanira .
62002009	Sin	Purisu kung tinu pay pag̱aning ang tanya unu pag̱usuy tung masadlaw ang pagkatapus pagdemet tung sasang putul na tung ni Ginuu ta , yang taung atia , indi pa ka enged nag̱aliit tung makiklep ang asta ra ilem simanyan .
60004014	Grace	Kung agduminarenamu arangan da ilem tung pag̱aningen ang Cristong nag̱atalig̱an mi , teed mi tiag katinlu yang nag̱abtangan mi ! Ay kipurki asan da nga pruibaay ang yang Espiritu Santong pagpasapet tung kadengeg̱an yang Dios asan da tung numyug pagpakeen .
44021019	Grace	Numanyan , pagpakdul ni Pablo ta mupiang timpranu tung nira , dayun dang nagbaw̱alitaen ta sepet tung nira kung ya pa ag̱ari yang pag̱urubraen yang Dios tung mga isip yang belag̱an mga masigka Judio nira ekel tung pag̱erekelen na yang katengdanan nang nagparakaw̱utun tung nira .
43008046	Sin	Abir , kung tinu pa asan tung numyu ay mapagpaita ta pruiba ang ta yuu may kasalanan ? Kung pagpakaw̱utaw yang kamatuuran , natetenged tung unu pa indiaw rag panangden mi ?
58010017	Grace	Belag̱an ilem ya tiay pinangakuan na , kung indi , may isinugpat na pa kang sam bilug ang maning taa : “ Indi ra ka enged ang pisan demdemenung uman yang mga kasalanan ang nagkarabuat nira , ” mag̱aning .
46001005	Grace	Ay kipurki natetenged ilem tung pagpakigsasa mi tung anya , duruamug kagarbusu tung tanan ang nag̱ipakdul yang Dios tung mga tauan na . Sasa ra asan tung pagpadakul na tung pag̱irintindien mi tung kamatuuran ang liit tung anya pati tung abilidad ming maayenamung mametang-betang tung matinlung bitala yang kumpurming nag̱aintindian mi .
45015030	Recommendation	Mga putulu , arangan da ilem tung pagtaralig̱en tang naa tung ni Ginuu tang Jesu-Cristo may tung paggeregmaan tang magpurutul ang yay nag̱ipaeyang tung yaten yang Espiritu Santo , naa w̱a may sasang nag̱aingaluku enged tung numyu . Pakigsasaayaw ka numyu tung pag̱arampuenung tedek tung Dios ang manadaanaw ka anyang indiaw mapudiran yang mga masigkanasyunung duma duun tung sinakepan yang Judea ang pamagpakuindi pa ka enged tung Matinlung Balitang naang nag̱ipagpakaw̱utu natetenged tung ni Ginuung Jesus . Ipag̱ampu mi ka dayun ang yang taw̱ang ang naang pag̱aeklanu ang para ipakdulu tung mga tumatalig ang tag̱a Jerusalem ang ya ra kay binuat yang Dios ang mga tauan na , ya ra ka enged ay mauyunan nirang risibien .
43007020	Violence	Mag̱aning yang mga taung atiang buntun tung anya , “ Yawa , pag̱aekel-ekelana ta dimunyu ! Anda kay pagtimang mangimatay tung nuyu ! ”
45003025	Grace	Tanya ipinagpailala ra yang Dios ang ekel tung pagpaturuk na yang dug̱u na , duun da napasapul tung sintinsiang ipadangat na ra rin tung yaten ang mga tau natetenged tung pagpakasalak ta tung anya ig duun da ka ngaulikay yang kasisilag̱en na tung yaten . Purisu simanyan kumpurming tinu pay magtalig yang sadili na tung ni Jesu-Cristo natetenged ka man tung pinagtalus nang atii , asan da nga risibiay yang Dios . Ipinagpailala na ra nganing ti Jesu-Cristo ang maning da tia yang kapulutan yang pagpakugmatay na ay ug̱ud duun da nga papruibaay na ang tanya belag̱an kusintidur tung mga malalain ang pagburuaten . Kipurki muya puidi ka rin ang bangdanan ang tanya kusintidur gated atiing tukaw pang atiing indi pa nag̱ingtau ti Jesu-Cristo , midyu tung pinaw̱ayaan na ra ilem yang pagpakasalak yang mga tau natetenged ilem tung pagpararurusun na tung nira . Purisu ya ra ka man tiang nag̱ipag̱aningu ang ti Jesu-Cristo ipinagpailala ra nganing yang Dios tung maning tia ay ug̱ud duun da ka man nga papruibaay na tung panimpu tang naa simanyan ang tanya talagang belag̱an ka man kusintidur . Ya ray binuat na ug̱ud bistu ra ang talagang matadleng dang pisan yang pag̱urusgaren na kung mag̱usgad da nganing tung mga taung makinasalananen ang salu rang pisan tung pagterelengen na kung magtalig da ilem yang mga sadili nira tung ni Jesu-Cristong nagsali tung nira .
43018018	Description	Simanyan yang mga turuw̱ulun may yang mga pulis pamamarang da tung apuy ang pinagkalan da nira ta kuring . Ay durug lamig . Kapurisu ti Pedro dayun dang napakilaket tung nirang nagpakiparang .
49006011	Recommendation	Telengan mi ra ilem yang sasang sundalu . Baklu ra magpasubu tung gira , magpasangkap da kanay ang anday kulang tung tinanguni nang para riparasiun da . Yamu ya ka , magpasangkapamu ra ka tung tanan ang gustu yang Dios ang ipasangkap na tung numyu ug̱ud kayanan ming panguntielan ig batukan yang mga planung malain ni Satanas ang durug dalem yang sag̱usut na tung yaten .
43013037	Faith	Mag̱aning ti Pedrong nagtimales , “ Ginuu , ayw̱a indi maimung magpakignunutaw rang lag̱i tung nuyu numaan ? Kung tung yeen ilem , pakugmatayana yeen ! ”
50004007	Faith	Anday dumang pakaw̱utun na tia , kung indi , paeyanganamu ra anya ta kalimengan yang isip mi ang maskin yamu , indi mi ka ilem maintindian kung ayw̱at nagkalimeng da ag̱ad tung kaliwag̱anamu pa . Bilang yang kaalimbawaan yang kalimengan ang atia yay maning pa tung sasang magmanada tung pag̱irisipen mi ang para indi ra enged mag̱aburidu . Ya ray ipaeyang na tung numyu natetenged ilem tung pagtaralig̱en mi tung ni Jesu-Cristo .
59003009	Faith	Ya kay nag̱agamit tang pagdayaw tung Ampuan tang Dios ang ya ray nagyaring Ama ta , ang pagkatapus ya pa kay gamiten tang magpamirisia tung sasang masigkatau ta ang ya pa ka man ay inimu yang Dios ang ipinatulut-tulut tung sadili na mismu .
46005010	Sin	Yang inaningung atii indi enged nadapat tung belag̱an mga tumatalig ang pagbuat ta malalaway ang maning tia ubin kuw̱ali panalensen tung tanan ang bag̱ay ang asta kalawan da ilem nira yang mga aruman nira ubin pagtuu tung mga bultung nag̱ipakli nira tung matuud ang Dios . Ay kipurki kung maning tii rin yang gustuung ianing tung isinulatung atii , intunsis kaministiran da ka rin ang magliitamu ra ilem ang pisan taa tung kaliw̱utan ang naa ang para malikayan ming pisan yang mga taung mga maning tia .
44026009	Sin	“ Maskin yuu ngani atii kanay , kanisipu ang yang nag̱ibandilyung atia natetenged tung ni Jesus ang atiang tag̱a Nazaret yay dapat ang batukanu ta ustu .
61002014	Sin	Indi ilem mangateleng tung mga baw̱ay ang indi mangaisip pa ta malalaway . Maskin muya-muya ra ilem ang tanira mamagpapsaw , anda enged ay kategka-tegkaan yang iw̱el nirang magpakasalak ta maning tia . Nag̱atag̱aman nganing nira ta sunlug yang mga taung belag̱an pang asintadu yang pagtaralig̱en nira tung ni Ginuung Jesus . Purisu anday dumang panampetan yang mga kanunuksung atia , kung indi , sintinsiaan da ka enged yang Dios tung kalainan ang anda enged ang pisan ay katapus-tapusan na . Ay ya pa ag̱ari , nangaagyat da tung pagpagustu nira tung maskin unu ra ilem ay nag̱alelyag̱an nira ang indi ra kayanan nira ta pagsuspindi yang pagpapsaw nira .
43010012	Description	Piru yang sasang taung pagpatenged ilem ang belag̱an analadung manig̱asikasu , yadwa pa belag̱an kang anyang sadili yang mga karnirung nag̱asikasuen na , kung maita na ra nganing yang kirung talunun ang pagpalenget , butwanan na ra ka ilem yang kaayepan ang magpalaksu . Kapurisu yang dangaten na , pagustu ra ilem ta pagpanekeb yang kirung talunun tung mga karniru ang asta magkarawasak da ilem yang kaayepan .
59001019	Recommendation	Kapurisu mga putulung nag̱amaalu , naa w̱a yang dapat ang intindien mi . Sasa may sasa tung yaten , kaministiran ang yang paderepan ta ya ra yang pagparamatien ta tung bitala yang Dios . Yang paluw̱ayen ta , ya ra yang pagturuw̱al-tuw̱alan ta may yang kasilag ta .
46009014	Recommendation	Maning ka tia yang palaksu yang tuyun ni Ginuu ta natetenged tung mga manigparakaw̱utun yang Matinlung Balita ang magkabag̱ay ang duun tung pagparakaw̱utun nira nga pangkelay nira yang mga kaministiran nira .
43012046	Grace	Yuu , minangayaw taa tung kaliw̱utan ang naa , ay yang kaalimbawaanu yuu maning pa tung sasang kaas ang pagpasanag tung kinaisipan yang mga tau , ug̱ud kung tinu pay magtalig tung yeen , indi ra magdayun tung makiklep .
43005014	Description	Buay-w̱uay ra ta gesye , napanawan si ni Jesus yang taung atia duun tung pagtuuan ang pinakalusu . Dayun na rang inaning ang , “ Ta , maayena ra simanyan . Purisu india ra ilem magpadayun tung pagpakasalak mu , ug̱ud india ra mataktakan ta mas maliwag , ” mag̱aning .
46016014	Recommendation	Maskin unu pay buaten mi , asan da ipapanaway mi tung paggeregmaan ming magpurutul .
43014015	Recommendation	Mag̱aning ti Jesus ang nagsugpat , “ Kung nag̱agegmaanaw ra numyung matuud , yang nag̱ipanuw̱ulu tung numyu ya ray magtumanen mi .
58012025	Recommendation	Kapurisu mangamanita ra ang indiita ra enged magpabengel tung Dios ang ya ra kay pagpaintindi tung yaten simanyan natetenged tung baklung ipinagpakigpaig̱u nang naa . Ay pademdeman ta ra ilem kanay yang pinanampetan yang mga kinaampu tang namagpabengel tung Dios ang nagpaaman tung nira atiing pagparanek na duun tung bukid ang atiing nainambitu . Kung tanira indi nganing nangalibri tung sintinsia na , ita simanyan , kung alimbawa , magpabengelita tung anya ang duun tung langit agpagpaaman tung yaten , talagang mas pang siguradu ang indiita ra ka enged malibri tung sintinsia na .
48004008	Sin	Atiing anda pay kaampiran mi tung Dios , yang kaalimbawaan mi mga kirepenamu pa yang mga ginuu-ginuung atiang belag̱an matuud ang Dios .
44003026	Grace	Taa numanyan , tung yaten da enged ang nasyun ipinaangay yang Dios yang pag̱aningen nang turuw̱ulun nang atiang pinagpilik na ug̱ud pakaayenenamu ra anyang papanalyurun tung mga pagburuaten ming malalain , ” mag̱aning tanira duun .
44010039	Violence	Dispuis pa , yami sistigus tung pagkamatuud natetenged tung tanan ang atiang nagkarabuat na duun tung siudad ang Jerusalem pati tung intirung sinakepan yang Judea . Pagkatapus anday dumang binuat yang duma tung anya , ya ra ipalansangay nira tung krus ang ipinaimatay ang katulad ka tung pag̱abut tung sasang taung durug kalain .
46001010	Recommendation	Ug̱aring ilem , mga putulu , may sasang nag̱aingaluku tung numyu sigun tung katengdananung naang ipinagpiar ni Ginuu tang Jesu-Cristo tung yeen . Kaministiran ang yamung tanan asan sasa ilem ay keresen mi . Indiamu ra magsuruag-suag̱an , kung indi , mag̱uruyunanamu ra ilem ta mupiang magsarasaan ta kinaisipan may kinaisipan .
51001021	Sin	Belag̱an ilem yang tanan ang inimu yang Dios may kaministiran ang maulikan yang rilasyun nira tung Dios , kung indi , pati yamu , ya ka . Ay kipurki atii kanay , alalawiramu tung Dios , pagpasuag̱amu ka nganing tung kalelyag̱an na . Bistu tia ay yang palaksu yang mga pag̱irisipen mi pirmi ra ilem tung mga malalain pati mga pag̱urubraen mi .
55002022	Recommendation	Kung gustu mung magkamaningana ra ta maning tia , tay puis , kung unu pay mga kalelyag̱an yang mga masigkasultirus mung yay kadagmitan ang gustu nirang papsawan , ya rag panlaksuay mung likayay . Yang sikaren mu ang yawa pirming magbuat yang magkatama tung pagterelengen yang Dios . Magpaitaa ka ang yawa sasang matalig̱an ig maginegmaena tung mga masigkatau mu , ig durung kalelyag mu ang yamung magpurutul asan pirmiamung mag̱uruyunan ta matinlu . Ya ray sikaren mu yang tanan ang atia , kasiraanamu ra ka yang kumpurming pag̱ambay tung ni Ginuu ta ang yang lusu tung isip nira ang tanira pirming magtuman yang nag̱auyunan na .
51003001	Faith	Numaan padayunanu ra kanay yang gustuung ipausuyu tung numyu . Kumus maning pa tung nagkasira-siraanamu ra ni Jesu-Cristong binui si kang uman yang Dios ang asanamu ra ka nga paeyangay na ta ipagpangabui ming baklu , ya ray ipagkaministiran mi ang pirming sikaren ming tumanen yang kumpurming nag̱auyunan ni Jesu-Cristong yag kakarung tung tepad yang Dios ampir tung tuu na duun tung langit .
66008007	Violence	Numanyan yang primirung angil , ineyepan na ra yang budyung na . Pagkatapus may mga yilung mabiw̱ilug ang diritsyung nagkarabungsad tung katanekan ang nunut da ka ta apuy ang naglalaketan da ka ta dug̱u . Purisu tung tulung parti yang kaliw̱utan , nasiruk da yang sam parti , pati mga ayu na asta mga ilamunun , damay ra kang nagkarasiruk .
66011017	Faith	Mag̱aning tanira , “ Pagpasalamatami tung nuyung yaway Dios ang makagag̱aem tung tanan ig disti pa tung katebtew̱an , asana ra kang lag̱i ang asta ra ilem simanyan . Yang nag̱apasalamatan enged yamen tung nuyu ta dakulung pagpasalamat ang yang kagaeman mung durug kapuirsa ya ra ka enged ay ipalua mung maggaraemen ang katulad ka tung pinangakuan mu .
43004010	Grace	Mag̱aning ti Jesus ang minles , “ Kung nag̱askean mu ilem kung unu pay pag̱ipakdul yang Dios ta diw̱aldi ig kung nag̱ailala mu ilem kung tinu pay pandawat ta wai tung nuyu , yawa ra rin yang mandawat tung anya , pinakdulana pa rin anya ta waing bui . ”
51003004	Grace	Kung kaw̱utun da nganing yang uras ang ti Jesu-Cristo ipabistu ra ka enged yang Dios tung publiku ang ya ka man ay pinangapunglan yang pangultimung pagpangabui mi , pati yamu magkasiraanamu ra kang ipabistu na ang duruamu rag kasusulaw ang telengan ang katulad ka tung anya .
43020031	Faith	Piru yang mga pruibang napabtang , isinulatu ra nganing ug̱ud basi pa ra ilem ang ta yamung pagbasa , manangeramu ra ka ang ti Jesus ya ra ka man yang pag̱aningen ang Cristong pinilik yang Dios ang maggaraemen , bilang yang pag̱aningen nang Ana Na . Kag yadwa pa ug̱ud tung pagtalig mi yang mga sadili mi tung anya , asanamu ra ka magkatinir ta ipagpangabui ming baklu ang ya ra kay pagnatisan ming asta tung sampa .
62004006	Faith	Ta yamen ang mga apustul , kumus yang Dios yay may anya tung yamen , kumpurming tinu pay may kaampiran na tung anya , yay pananged tung nag̱itulduk yamen . Piru yang sasang taung belag̱an Dios yang may anya tung anya , indi pananged tung nag̱itulduk yamen . Purisu asan da nga bilug̱ay ta yang nag̱itulduk ang matuud may yang nag̱itulduk ang makatatalang .
65001012	Description	Yang mga taung atiang pagturuldukun asan , kung magpakiglaket da nganing tung uras dang pagsararuanamu rang magpurutul ang asan da ka nag̱ipaitaay mi yang paggeregmaan ming matinlu , ya ray dapat ang pangamanan mi . Kipurki kung tung mga binag̱eng pa ang alenget dang lumput ipananglitay tanira , indi mi madipara agkali yang katuyuan nira asan . Ay yang pagpakisadu nirang atia tung numyu ya ra kay pagparapsawen nira tung tanan ang kalelyag̱an nira ang andang pisan aman-aman nira ang may turuw̱alen da nira asan . Anday dumang mag̱isipen nira , kung indi , teed da ilem tung mga sadili nira . Kung tung pagtaraw̱angen ipananglitayu , mga inutil da tanira ang katulad ka tung mga panganud ang kung kaisan ya ag̱elat-elatay tang mag̱ekel ta kuran ang pagkatapus , sigi ra ilem ang pakapwas nira tung palet ang maskin dayawraw ra ilem , andang pisan ay pakdul na . Inding pisan mapagpalua ta mga ubra-ubrang nag̱auyunan yang Dios ay sigun tung pagkablag nira tung anyang maning pa tung sasang patay . Yang kaalimbawaan nira maning pa tung mga ayu ang maskin timpu rang igbururak , andang pisan ay burak ang mapakinaw̱angan tung nira . Katulad tung mga ayung napatay ra ang pagkatapus namansiktang da ilem ang ya ra kag dawalay yang mga lamut nirang miskawan ang indi ra maimung mamurak ang uman , yang pisan ay kaalimbawaan yang mga taung atia . Andang pisan ay mataw̱ang nira tung duma kung ya pa ag̱ari magbuat yang magkatama .
44005015	Description	Ang pagkatapus yang dinangat na , maskin tung mga plasa may nag̱ipampaluang mga taung pamaglaru ang ya ra ilem nag̱ipampalw̱ug̱ay tung mga bayan-bayan ubin mga amek ug̱ud kung magtaklib da nganing asan ti Pedro , ang basi pa ra ilem ang maulungan yang duma .
49006016	Faith	Katulad tung sundalung maggamit ta kalasag ang ipanagang na tung tanan ang nag̱ipagdali tung anya , yang maning pa tung ipanagang mi ang yamu pirming magtalig ta bug̱us tung ni Jesu-Cristong yay masarang ang magmanada tung numyu . Asan da ilem mapugdaw yang panuksu ni Satanas tung numyu ang yang kaalimbawaan na , maning pa tung mga deldeg ang mag̱apuyan ang nag̱ipagpamanak na tung numyu .
51003023	Recommendation	Maskin unu pay buaten mi , paderepan mi ta mupiang ubraen ang bilug ang pisan tung mga isip mi ang katimbang nang ti Ginuung Jesus mismu yay pangag̱alenan mi , belag̱an da ilem tau .
58012016	Recommendation	Mangamanamu ra ta mupia nusias may asan tung numyung tubuan da ta isip nang mamalpas da tung ni Jesu-Cristo . Pati yang baklung ipinagpakigpaig̱u yang Dios tung yaten ekel tung anya , ya ra ilem ag̱ipabtangay nang anday kuinta na ang katulad ka tung binuat ni Esau atiing tukaw . Ay yang sasang pudir ang ipinakdul yang Dios tung anya natetenged tung pagkadakulu na ang tung anya ra rin ipapanaway na yang ipinagpakigpaig̱u na tung na apu na ni tatay na , indi na ra minaal , kung indi , ya ra ilem ipabailuay na ta sa nga mangkukan ka ilem ang pamangan .
43018040	Sin	Atii , namaglelpaken dang namansituw̱al , “ Belag tanyay palpasan mu , ang indi ti Barabbas , ” mag̱aning . Ti Barabbas ang naa sasang ribildi .
55003004	Sin	Asan da ka ta may pagkatraidur na tung mga aruman na , asan da ka ta mapinalangaasen ang indi enged masagangan ang magpasubu tung anday kalalabten na , asan da ka ta may kulu nirang duminakul da ta subra ang kanisip nira sag̱ad da tung tanan ang bag̱ay , asan da ka ta mga tau ang yang nag̱apagamenan ta mga isip nira belag̱an da yang Dios , kung indi , ya ra ilem yang sadiling kalelyag̱an nirang papsawan .
50002009	Grace	Yang dinangat na ipinalandaw ra yang Dios tung sasang pusisiun ang abwat tung tanan . Bilang pinakdulan na ta kadengeg̱an ang indi enged mapasiring-siringan .
61001016	Description	Kipurki telengan mi . Atiing pagpaintindi yamen ang mga apustul tung numyu natetenged tung paglekat ni Ginuu tang Jesu-Cristo taa tung kaliw̱utan ang naa ang ya ray uras ang ipagpabistu na rang pisan yang puirsa nang maggaraemen , belag̱an ang duun da ipatielay yamen tung mga isturia-isturiang atiang inimu-imu ka ilem ta mga taung ansianung mag̱imu-imu . Kung indi , duun da ipatielay yamen tung sinakep ang pisan ta mga mata yamen mismu ang ya ra yang kasusulawen nang nagpailala ang tanya may kagaeman nang maktel .
61003016	Sin	Maning ka man tia yang inaning na tung tanan ang nagkarasulat na ang kada masambit na yang natetenged tung paglekat ni Ginuu ta . Kung tung bag̱ay , ang kaisan may dumang nagkarasulat nang midyu maliwag-liwag ang madeep agkali yang gustu nang ianing . Ang pagkatapus yang mga taung kulang yang nag̱aintindian nira tung kamatuuran ig indi pa nag̱asiguru kung aypay tamang nag̱itulduk , kung tag̱aman nirang ipasanag tung duma yang nag̱adapatan yang nagkarasulat na , ya rag baliskaray nira . Pati yang nag̱adapatan yang kadaklan ang mga kasulatan , ya ka . Ang pagkatapus asan da nga gakday nira yang mga sadili nira tung kalainan ang anday katapus-tapusan na .
44014014	Description	Pagkabalita ni Pablo durua ni Bernabe ang taniray nag̱aisipan da nirang dasag̱an , ya ra pamakbakay nira yang mga lambung nirang nag̱asuut nira ang para asan da mamagpailala ang indi ra tanira mamagpauyun tung nag̱atima nirang atia . Pagkatapus dayun dang namanakat-sakat tung mga tau ang namaglelpaken dang mag̱aning , “ Mga putul , ayw̱at magbuatamu ra ta maning tia ? Ay yami parariu ka ilem tung numyung tau . Minangayami ilem taa ay gustu yamen ang magparakaw̱utun tung numyu ang yang mga bag̱ay ang atiang anday kuinta na , maayen pang ya ray talyuran ming butwanan ug̱ud mapanalungaamu ra ta ustu tung matuud ang Dios ang anday pinanliitan na . Ay yay nag̱imu yang langit may yang tanek may yang teeb asta yang tanan ang mga betang nira .
45015008	Faith	Gustuung ipademdemu tung numyu ang atiing pag̱ingtau yang pag̱aningen ang Cristo , tinuw̱ul yang Dios ang manirbian tung nasyun yamen ang mga Judio . Tung panirbian nang atia minatuud na ra yang pinangakuan yang Dios tung mga kinaampu yamen ang tung uri paangayan na yang mga kanubli nira ta sasang Mananapnay . Duun da nga papruibaay na ang yang Dios talagang matalig̱an ka man ang magkereng tung nabitalaan na .
59001026	Sin	Kapurisu kung papagbilug̱unu ra yang nag̱ipag̱aningung atia , ya ra taa . Kung tinu pay paglaum ang tanya pag̱intindi ta ustu tung Dios ang pagkatapus indi na rag suspindien yang nganga na , asan da nga dayaay yang sadiling isip na . Anda enged ang pisan ay kuinta na yang pag̱aningen nang pag̱irintindien nang atia tung Dios .
43015020	Recommendation	Demdemen mi yang inaningu tung numyu ta nungayna ang yang sasang kirepen belag̱an landaw tung ag̱alen na . Kapurisu kung yuung ag̱alen mi nag̱adeeg-deeg̱enaw ra nganing nira , pati bitalaw indi ra ka nganing nag̱apauyunan nira , asta yamung nag̱apangugyatanu , deeg-deeg̱anamu ra ka nira , asta bitala mi indi ra ka pauyunan nira .
43008031	Faith	Kapurisu , dayun dang pinampaktel ni Jesus yang mga taung atiang baklung namag̱ingmatuud da tung anya ang mag̱aning , “ Kung yang bitalang naang nag̱ipagpakaw̱utu tung numyu ya ray pagnatisan mi , asanamu ra magluang mga analadung nag̱apangugyatanu .
44007011	Description	Numanyan may kuminaw̱ut dang panuw̱uk tung intirung Egipto asta tani ka tung banwang naa ang atii kanay yay paggug̱uuyan ang Canaan . Durug liwag yang pagkarabetangen yang mga tau . Pati mga kinaampu ta , anda ray mapangalangan nira ta pamangan nira .
63001004	Faith	Durug sadya yang isipu atiing nabalitaanu ra ang yang mga pag̱urubraen yang mga kaarumanan ming duma asan uyun ang pisan tung kamatuuran ang katulad ka tung itinuw̱ul yang Ama tang Dios tung yaten .
54005008	Faith	Piru kung tinu pay indi mag̱arasikasuen tung balung may kaampiran tung anya , kapin pa enged yang sadiling nanay na ubin sadiling bai na , asan nga paitaay na ang nag̱apanalyuran na ra yang ustung pag̱urusuyun tung kamatuuran ang naang nag̱apananged ta . Asan da ka napadeeg tung belag̱an mga tumatalig ang pamag̱arasikasuen ngani tung mga balu nira .
58010022	Faith	
48001023	Description	Ug̱aring ilem nabalitaanaw ra nira tung mga aruman nirang duma may ruma ang yuu unung nagpamaras tung nira tan taa , yuu ra unu mismu ay pagparakaw̱utun tung duma yang Matinlung Balitang nag̱apananged nira ang ya ra ka rin unu ay pinagtag̱amanu ta paented yang palaksu na .
44027034	Recommendation	Mupia pa , mamanganamu ra kanay para kung unu pay mapasaran mi , masarangan mi ka yang mga tinanguni ming ilibri . Indi nganing maplek yang mga bua mi may sam bilug , yamu pa ? ” mag̱aning .
66002003	Faith	Nag̱askeanu ka ang yamu mainagwantaen . Ay maski may mga kaliwag̱an ang nag̱apasaran mi arangan da ilem tung yeen ang nag̱akegngan mi , piru indiamu ka enged pagpaluw̱ay .
56002002	Recommendation	Bilang yang mga mamaepet ang mga lalii pademdemen mung gamiten ka nira yang pagkamaepet nirang purmal . Dapat ka ang yang mga ug̱ali nira garalangen yang kadaklan ang mga kaarumanan nira . Pirmi ka tung katamtaman ilem yang pag̱irisipen nirang makdek kang magsuspindi tung mga sadili nira . Asta yang pagparanangeren nira tung tamang nag̱itulduk dapat ang pirming ketket tung mga isip nira . Pati yang paggeregmaen nira tung mga masigkatau nira , dapat kang tedek ka tung mga pupusukun nira , ig pirming matenten yang mga isip nirang mag̱agwanta tung mga kaliwag̱an .
44017030	Recommendation	Tung bag̱ay , yang tukaw ang mga panimpu , indi ra idinata yang Dios tung mga tau yang panlipat nirang maning tia tung anya . Piru numanyan ang mga uras ang naa , pagkalalangan da tung tanan ang mga tau tung maskin ay pang banwaay tung bilug ang kaliw̱utan ang manligna ra tanira tung mga ubra-ubra nirang malalain tung pagterelengen na .
43019025	Description	Simanyan duun ka tung alenget yang krus , may epat nga baw̱ayan ang kemdengan . Ya ra yang nanay ni Jesus may yang putul nang baw̱ay may ti Mariang kasawa ni Cleopas may ti Maria kang sam bilug ang tag̱a Magdala .
66019013	Description	Dispuis yang aw̱el ang pag̱asuut na , tagma ta dug̱u . Yang pangguuy tung anya , ya ra yang sasang maning pa tung bitalang ipinag̱aning yang Dios .
46008009	Recommendation	Piru maskin tamaenu yang rasun ming atia , may sasang dapat da ka enged ang amlig̱an mi asan . Anday duma , ya ra yang mga aruman ming atiang maluw̱ay pa yang pagparainu-inuen nira , nusias yang pagkaliw̱ianu ming atiang mamangan ta mga karning nag̱isag̱ud tung sasang ginuu-ginuu , ya ray makanayan ta ipagpakasalak nira .
44013034	Grace	Kung natetenged tung pagpabui si kang uman ang atia yang Dios tung anya ang indi ra enged mapatay ang uman , pademdeman ta yang sasang pinag̱aning yang Dios tung mga kinaampu ta ang mag̱aning , ‘ Magtalig̱amu ra , talagang pakdulanamu yeen yang mga kaayenan ang atiing pinangakuanu tung ni Adi David , ’ ag̱aaning .
43014020	Faith	Kaw̱utun da nganing yang uras ang atiang ipagkabuiu si kang uman , duun mi ra nga bilug̱ay ang yami ni Ama pagsinasaay ig ta yaten pagsarasaanita ra ka .
62002003	Faith	Tung maning taang palaksu masiguru ta ra ang ita talagang pagrinampilayita rang matuud yang Dios ekel tung pagturumanen ta yang nag̱ipanuw̱ul na tung yaten .
43008024	Sin	Kapurisu pinaamananamu rang lag̱i yeen nungayna ang muya mapatayamu ra ilem ang yang mga kasalanan mi indi ra napatawad . Siguradung yay mainabu tung numyu kung indiamu ra enged mananged ang yuu asanaw ra kang lag̱i . ”
66017006	Sin	Numanyan naitaw ra ang yang baw̱ay ang atia nagpabuu ra tung dug̱u yang mga tauan yang Dios , bilang yang mga taung pinangimatay ra natetenged bug̱us yang isip nira tung ni Jesus ang indi ra ka enged namamalpas tung anya . Numanyan tung pagtelengu tung anya , naberengaw ra ta dakulung pagkabereng .
58012017	Description	Papatandaan mi ta maayen yang paamanung atia tung numyu , ay kipurki nag̱akdekan mi ra ka ang atiing pagtaklib da yang pira pang kaldaw , atiing gustu na rang magpaampu tung ni tatay na ang para pakaayenen yang Dios , anday naimu na . Maskin pang durung pag̱aramuy-amuyun nang pagtarangiten , anda ra ka enged ay rimidyung sarang mabuat na ang para bawien na pa rin yang pagpabailu na yang pudir yang pagkadakulu na tung ari na .
43007012	Description	Taa numanyan yang mga sumasakep ang atiang buntun , durung aralas-alasan nirang pamagkeresen-kesen natetenged tung anya . Yang duma pamansianing ang tanya unu maayen ang tau . Yang duma pamansianing kang lain unung tau , ay pagpatalang da unu tung mga tau .
44011021	Faith	Numanyan , yang pagparakaw̱utun nira , pinaktel da ta mupia ni Ginuung Jesus . Durug dakel yang mga taung namananged ang namagtalig yang mga sadili nira tung anya .
52002004	Faith	Kung indi , yang kamtangan yang nag̱ipagpakaw̱ut yamen tung mga tau kumpurmi ka ilem yang usuy tung kalelyag̱an yang Dios ang ianing yamen . Kipurki pinagsukdaanami ra kang lag̱i anya kung matalig̱anami ra anyang mag̱ekel yang balitang atia bakluami ra piaray na . Purisu indiami pagsikad ang yay mauyunan yang mga tau yang nag̱ipagpakaw̱ut yamen tung nira , kung indi , ang yay mauyunan yang Dios ang yay pirming pagbilid tung pupusukun yamen kung unu pa enged ay pag̱asikad yamen ang pagparakaw̱utun .
46015057	Grace	Piru simanyan duru rang pisan agkadakul yang pagpasalamat ta tung Dios , ay natetenged tung uri , siguradung ita ra kay papandeeg̱en na tung kamatayen , ekel tung pagpakugmatay ni Ginuu tang Jesu-Cristo may tung pagbungkaras na .
54005005	Faith	Ug̱aring yang sasang balung kapas ang pisan ta mag̱asikasu tung anya , atia anday dumang pag̱ineteg̱an yang isip na , kung indi , ultimu ra ilem yang Dios . Law̱iig kaldaw yang pagpataw̱ang na tung anya . Ya ray balung dapat ang asikasuen yang sam pundaan .
43016024	Grace	Luyut dang luyut , anday iningaluk mi tung ni Amang yuuy kabakeran mi . Purisu mag̱ingalukamu ra tung anya ig pakdulanamu ra ka anya ug̱ud sadyaanamu rang pisan .
46007021	Recommendation	Alimbawa yawa sasang kirepen ta sasang tau atiing pagbeteng yang Dios tung isip mu . Indi mu ra ka tia pabegbeg̱an ta kulu mu . Ug̱aring ilem , kung alimbawa pakdulana ra yang ag̱alen mu ta lugar mung malibria ra tung pagkakirepen mu , ay tia , indi mu ra patakliw̱en .
65001019	Sin	Yang inula nirang atii , temeng da kang pisan tung mga manigtulduk ang atiang nag̱ipaamanu tung numyu . Ay kipurki yay pamagpaguad ta makararangga tung pagpurutulan ming mga tumatalig ang para magkuruntraanamu rang magberelag . Kumus anda asan tung nirag pagtinir yang Espiritu Santo , anday dumang pagpaguyuran nira , kung indi , ultimu ra ilem yang sistimang pag̱andar taa tung kaliw̱utan ang naa ang balaw̱ag ang pisan tung Dios .
48001006	Sin	Durung pisan agkadakul yang pagkaberengu tung numyu ang ayw̱at indi pa ilem nag̱abuay , panalyuramu ra tung Dios ang ya ka man ay nagbeteng tung numyung magtalig̱amu rang bug̱us tung kaneeman ang ipinagpaita ni Jesu-Cristong nagpakugmatay . Ay nag̱ipaekel mi ra yang isip mi tung dumang nag̱ibalita ang ya ra unu yang Matinlung Balita buat .
58012014	Recommendation	Yang kalibrian ang pinagtukud ni Jesu-Cristo , ya rag demtay ming pasiguruan ang kasiraanamu rang kang tanan ang magpasiguru . Bilang yang pagkabag̱ay mi tung Dios ya rag pasiguruay mi ay kipurki kumpurming tinu pay indi ra pinabag̱ay ni Jesu-Cristo tung anya , indi na ra enged maita yang pirsunal na tung uri .
43021006	Description	Mag̱aning si tung yamen , “ Ala , asanamu ra manaktak tung ampir tung tuu mi . Atia maekelamu ra , ” mag̱aning . Kapurisu ta yamen , nanaktakami ra ka man tung ampir tung tuu . Pagtaktak yamen , pisan ! Indi ra kinayanan yamen ta batak , yang kinadaramelen yang mga ian ang atia !
46007019	Recommendation	Kipurki andang pisan ay kalalabten na tung kaampiran yang sasang tumatalig tung Dios kung tanya binuatan ta tanda u kung anda . Kung indi , gustu ilem yang Dios ang tanya magtuman yang kumpurming nag̱ipatuman na tung anya .
45012008	Recommendation	Kung tinu pay pinaeyangan na ta ikaya nang magpaktel tung isip yang mga kaarumanan na ang para mas pang kemeet yang pagtaralig̱en nira tung ni Ginuung Jesus , kaministiran ang ya ra kay paderepan na . Kung tinu pay pinaeyangan na ta kinaisipan nang masalamang magbuluntad ta igparakdul na tung may mga kaministiran , ya ray paderepan na . Ug̱aring yang pagburuluntaren na , kaministiran ang tedek tung isip nang anday pag̱asikad nang para tanya dayawen . Kung tinu pay pinaeyangan na ta ikaya nang magpadag̱en-dag̱en tung sam pundaan yang mga kaarumanan nang mga tumatalig , kaministiran ang ya ra kay paderepan na ta mupia . Kung tinu pay pineyangan na ta kinaisipan nang mainildawen tung mga masigkatau nang nag̱aliwag̱an da , kaministiran ang ya ray prusigiran na tung masadyang kinaisipan .
44019002	Faith	Purisu dayun na rang tinalimaan ang inaning , “ Atiing pananged mi tung itinulduk tung numyu , natiniranamu ra yang Espiritu Santo ? ” Mag̱aning tanirang nansituw̱al , “ Anda . Indi pa nganing nag̱askean yamen ang may Espiritu Santo ! ”
53003014	Recommendation	Kung alimbawa may sasang putul mi asan ang pagtamaran dang mag̱ubra ang pagkatapus indi ra mananged tung urdin ang atiang isinulat yamen , ya ray tandaan ming pabelag-belag̱an da kanay ug̱ud basi pa ra ilem asan da ngaeyangay ta eyak na .
46015050	Sin	Yang gustuung ianing tia , mga putulu , yang tinanguni tang naang pastikular ka ilem indi ra enged maimung malg̱ud tung kaliw̱utan ang baklu ang yay tukurun yang Dios tung uri . Ay yang madudunut indi ra ka enged maimung malg̱ud tung anday kadunutan .
43006027	Recommendation	Indi mi ra impurtaen yang pamangan ang maning tiang nag̱arangga , ang indi , yang sikaren mi , ya ra yang pamangan ang anday karanggaan na , ang asanamu ra nga paeyangay ta baklung pagpangabui ming ya kay pagnatisan ming asta tung sampa . Yang pamangan ang atia , yuung pag̱aningen ang Maninga Tau , yuu ray magpakdul tung numyu , sipurki yuuy pinakdulan ta katengdanan yang Dios ang ya kay pag̱aningenung Amaw . ”
59004003	Sin	Ang pagkatapus , maskin ingalukan mi , indiamu kag pakdulan na ay nag̱askean na ra kang lag̱i ang kung pakdulanamu ra anya , belag ya gamitay mi tung uyun tung kalelyag̱an na , kung indi , basta mapapsawamu ilem .
49005020	Faith	Asanamu ra kang pirmi nga paeyangay na ta ipagpasalamat mi ta muya-muya tung Dios ang ya ra kay nagyaring Ama ta . Ya ray mabuat mi maskin unu pay nag̱apanawan mi ig duun ka ag̱ipapanaway mi tung ni Jesu-Cristong pangerengan tung yaten duun tung katalungaan na mismu .
48003006	Faith	Kung natetenged tung ni Abraham ang yay nag̱apabilug̱an yang pamagturuldukun tung numyung atiang baklu , pademdeman mi ra kanay yang sasang napabtang tung kasulatan natetenged tung anya ang maning taa yang palaksu na : “ Ti Abraham nagtalig da tung Dios ang magkereng tung sasang pinangakuan na tung anya ang pagkatapus natetenged ilem tung pagtalig nang atii , duun da tanya ngaipabtangay yang Dios ang salu rang pisan tung pagterelengen na , ” mag̱aning .
66021023	Grace	Dispuis anda ray kaministiran yang siudad ang matingkalan ta sadlaw yang kaldaw may yang bulan ay natetenged yang kasusulawen yang Dios ya ray pagpasadlaw tung anya ig yang pinakakaas na ya ra yang pag̱aningen ang Karniru .
45008009	Faith	Piru yamu , indiamu ra dapat ang maregsanan ang magpaguyud tung dating pagkatau ming mapinagpanadili , kung indi , puidiamu rang magpaguyud tung Espiritu Santo sindu asan da ipinatinir yang Dios tung mga sadili ta . Piru kung tinu pay anda asan tung anyag pagtinir yang Espiritu Santong liit tung ni Jesu-Cristo , yang taung atia belag̱an pa kang anya .
45011023	Faith	Dispuis pa , maski nganing tanirang mga Israel , kung indi ra ilem idayun nira yang panambing nirang atia tung ni Jesu-Cristo , kung indi , magsuku ra ka tung anyang mampatapnay , talagang risibien da ka enged yang Dios ang maning pa tung asan si ipakapulitay na tung dating kapungul ang pinaglampangan tung nira . Ay tia ya kang lag̱i ay masarangan nang buaten .
66014005	Description	Inding pisan namagbukli ang para mangalikay ra rin tung malain , andang pisan ay mabangdan tung nirang malain .
44024014	Faith	Ug̱aring yang sasang sarang ang aminenu tung nuyu ya ra taa : pag̱usuyaw ka man tung pag̱irintindien ang naang baklu ang yay pag̱aningen nirang kabuklian . Yang pag̱urusuyunung naa ya kay pagturuuenu ta ustu tung Dios ang atiing tinuuan ka yang mga kinaampu yamen nuntukaw . Ay ya pa ag̱ari , panangeraw ka tung tanan ang napabtang tung kasulatan ang ipinagsulat ni Moises pati yang nagkarasulat yang mga manig̱ulang tukaw . Purisu duunaw ra ngaeyangay ta nag̱ipagpakisew̱atu tung Dios ang pariung pisan tung nag̱aelatan yang mga taung naa mismu ang talagang pamuien na si ka enged ang uman yang tanan ang mga taung patay mag̱ing salu ra tung pagterelengen na kag belag .
45013008	Recommendation	Dispuis pa kaministiran ang indi ta paw̱aya-w̱ayaan yang mga kinautangan ta ang yay ubligasyun tang bayaran . Yang sulaminting ubligasyun tang indi ra ka enged mabayad-bayaran ta ya ra yang ubligasyun tang maggeregmaan . Ay kung tinu pay paggegma ta ustu tung masigkatau na , ya ray nag̱apagtuman yang tanan ang sinambit tung mga katuw̱ulan .
66016009	Sin	Purisu nagkarakiaw ra ka man tanira tung kinit yang kaldaw ang puirti . Piru belag ya mamanligna tung mga kasalanan nira ang nunut ta pagdarayawen nira tung Dios , ya ra mamagduminar ang mamagtag̱am ta pakusalak tung anya ang yay may kalalangan tung mga sarut ang mga maning tia .
66021012	Description	May padir nang durug abwat ang napaliw̱ut ang may mga purta nang sam puluk may durua ang tereptep ta bantay ang sam puluk ka may durua ngangilan . Kada purta salegsang bilug ang aran ang nasulat ang ya ra yang mga aran yang sam puluk may durua nga palaanaan ang pinamuaran yang mga ana ni Israel .
48003013	Grace	Maayen ilem ti Jesu-Cristo ya ray nagpalibri tung yaten ug̱ud indiita ra ipanumpa yang Dios natetenged tung mga paglalampasen ta tung mga katuw̱ulan nang pirmi ra ilem . Ay tanya ra mismu ay pinabungsaran yang panumpa yang Dios atiing pagpakugmatay na . Talagang ya panumpaay na tung uras ang atii ay kipurki telengan ta ra ilem yang sasang inaning yang Dios ang yang sasa unung taung sinintinsiaan dang inimatay ang pagkatapus yang tinanguni na isinakbet da tung tukud ang tinalaran , asan da unu ta taung ipinanumpa na rang lag̱i .
48001013	Sin	Ag̱aningenamu ra yeen ta maning tia ay kipurki nabalitaan mi ra ka siguru kung ya pa ag̱ari yang pag̱urubraenu atiing pag̱usuyaw pa rin tung dating pag̱atuuan yamen ang mga Judio . Katulad da asan tung binuatu tung duma-rumang grupu yang mga tumatalig tung ni Jesu-Cristo ang ya ray pinamarasanu ta mupiang andang pisan ay kaildawu tung nira ay gustuung magkaradiadu ra ilem . Ang pagkatapus atii pala ya ray pinagpilik yang Dios ang mag̱ing mga tauan nang sadili .
66020002	Description	Pagkaw̱ut na , dayun na rang dineep yang dragun ang ya ka man mismu yang nagpairaw-iraw atiing primirung pisan ang pag̱imu yang Dios tung tau , ang yang dumang pag̱ingaran tung anya yay maggug̱uuyan tung Diablu ubin tung ni Satanas . Pagkadeep yang angil , dayun na rang sinaw̱ed-saw̱eran yang kadinang binegkes . Pagkatapus diritsyung ibinugsu na tung bulalut ang pinakaadalem . Dayun na ra kang siniraduan yang purta nang kinandaduan ang pagkatapus kinula na . Dapat duun da magtinir tung seled san liw̱ung takun ug̱ud indi ra malua-lua ang para magpandaya pa rin ang uman tung mga tau tung bilug ang kaliw̱utan mintras indi pa ag̱akumplitu yang san liw̱ung takun ang atia . Piru kung makumplitu ra nganing tia , dapat ang palpasan ka ta gesyeng uras .
44008009	Description	Taa numanyan may sasang taung nag̱aranan tung ni Simon ang nabuay ra yang pag̱ururasiunun na duun tung lansangan ang atia . Ya ray naberengan ta mupia yang mga Samarianen . Puirting pagpaambug na tung sadili na ang tanya unu may kinatakwanan nang durug puirsa .
50003010	Faith	Yang gustuu mas pang magtinlung magtinlu yang pagkinapulitay yamen ang naa ni Jesu-Cristo ug̱ud masaliranaw anyang pirmi yang puirsa nang nagbungkaras ang yang pag̱irimakluen na tung yeen yay pirming maispirinsiaanu . Pati yang pag̱aragwantaen na tung mga pinitinsia , gustuu kang masaliranu ug̱ud kayananu kang agwantaen yang mga pinitinsia basta magtumanaw ilem yang kalelyag̱an yang Dios ang katulad ka tung anyang nag̱agwanta ka tung mga pinitinsia tung pagtuman na yang kalelyag̱an yang Dios . Gustuu kang bilug yang isipu ang kung kaministiran , papatayanu tanya ang katulad ka tung anyang nagpakugmatay para tung yeen .
54005022	Recommendation	Kung natetenged tung pagpiar mu tung sasang putul tang magmaepet-epet tung sam pundaan , india ra enged magpakali-kaling magdeen tung anya . Ay muya kung kali-kalien mung deenan ang pagkatapus magbuat da ta kasalanan , asana ra ngaumiray ang nag̱ing kusintidur tung buat na . Pati yawa , mag̱amlig̱a ka ang india ka magbuat ta kasalanan .
56002003	Recommendation	Asta mga mamaepet ang mga baw̱ay ya ka . Pademdemen mu ka ang yang tanan ang mga pag̱urulag̱en nira dapat ang eklan ka nira tung ikadengeg yang Dios . Bilang belag̱an kunliw̱aknen , indi ka magpagamen ang subra tung irinemen ang binu . Kaministiran kang magturuldukun tung mga kaarumanan nirang mga baw̱ay ang mga kinamamulaan pa natetenged tung pagburuaten ang matitinlu .
46007038	Recommendation	Ig disir , yang sasang amaen ang nag̱alelyag dang pakasawaan yang ana nang darala pati yang sam bilug ang indi , parariung matinlu yang disisiun nirang durua . Ug̱aring , kung isip-isipenu ilem yang pagkarainabung durug kalain tung panimpu ta numanyan , midyu maayen-ayen pa ta gesye yang disisiun yang sam bilug ang indi na ra ilem ilyag yang ana na .
59001022	Recommendation	Ug̱aring belag da ilem ang yag pamatiay ta yang bitala na , kung indi , yag tumanay ta . Ay muya kung ya ra ilem agpamatiay ta , asanita ra nga dayaay yang sadiling mga painu-inu ta .
43007001	Violence	Pagkatapus tia , duun da ilem tung Galilea nagliliw̱utun ti Jesus . Ay ya pa ag̱ari , anday gustu nang magliliw̱utun duun tung Judea natetenged agtimaan dang imatayen yang mga pamagpakigmaepet duun .
46001030	Grace	Pati yamu , anda kay mapabug̱al mi asan kipurki ultimu ilem tanya yang may kabuat-buatan ang ipinakapulitamu ra anya tung ni Jesu-Cristo . Asan da ka tung ni Jesu-Cristo nga bilug̱ay mi kung unu pag kawayang yang isip nang nagpapanaw tung pinalanu na kung ya pa ag̱ari yang pagtapnay na tung yaten ang mga tau ang ya ra ka man taa yang kamtangan na . Natetenged ilem tung pagpakugmatay ni Jesu-Cristo , duunamu ra ngausgaray yang Dios ang saluamu rang pisan tung pagterelengen na , duunamu ra ka nga pabag̱ayay nang para mapagpalengetamu ra tung anyang magtuu .
43013005	Description	Pagkatapus tia , dayun dang namukbuk ta wai tung palangganang nag̱impisang nagpangug̱as tung mga kakay yamen . Kada matapus na ta pangug̱as yang mga kakay yamen , dayun na ra kang tinarapuan yang tualyang atiang inulambet na .
44022004	Violence	Nagpamarasaw nganing tung mga taung pamag̱usuy tung baklung pag̱irintindien tung Dios ang naa , ay gustuu ang magkarapatay rang luw̱us . Purisu ya ray ipinagdeepu tung nirang ipinampakalabus tig lalii tig baw̱ay .
43007043	Description	Purisu , simanyan , yang mga taung atia , nagberelag̱an da ta kinaisipan may kinaisipan sigun tung pagpabtang nira tung ni Jesus .
60005002	Recommendation	Ya taa yang gustuung ingalukunu tung numyung prusigiran . Padag̱en-dag̱enan mi ta maayen yang mga kaarumanan ming mga tumatalig ang yay maning pa tung sasang kaayepan yang Dios ang ya ra ka ilem pa man ay ag̱ipaepetay na tung numyu . Yang pagbarantayen mi tung nira belag̱an ang yamu ra ilem ag̱aregsanay , kung indi , tedek buluntad tung mga kinaisipan mi ang katulad ka tung nag̱auyunan yang Dios . Belag̱an natetenged ang may nag̱aelatan mi ilem tung nirang mapakinaw̱angan mi , kung indi , natetenged ilem ang yamu duruamu kag kadererep ang magtaw̱ang tung nira ang para mas mag̱elet yang pagtaralig̱en nira tung ni Ginuu ta .
46015056	Sin	Anday dumang natengeran na ang ita agdaralien ta kamatayen , kung indi , ya ra taang pagpakasalak ta . Dispuis anday dumang pagpalbat tung pagpakasalak ta , kung indi , ya ra yang mga katuw̱ulan yang Dios ang yay sasang pitik ang pag̱atelengan nang indi ta kayanan .
59005004	Sin	Teed mi , yang suul yang mga manig̱ayeg tung katriguan mi ang ya ray binuinan ming dinaya tung nira maning pa tung pagkkendalen da ta maknul . Tag̱isip ming anda ray panuw̱alan mi asan ? Uay , yang mga riklamu yang mga manig̱ayeg pinamati ra yang Dios ang makagag̱aem .
60002001	Recommendation	Purisu ang para anda ray pagsangkelan yang paggeregmaan ming magpurutul , tabtaw̱en mi ra yang tanan ang pagtirimaen ming malalain tung mga aruman mi . Bilang iplek mi ra yang tanan ang pagdarayaen . Indiamu ra ka magparaita-itaan ilem . Indiamu ra ka mag̱iriw̱eg̱-iw̱eg̱an ubin magkirimun-kimunan . Indiamu ra ka magraranggaan ta dengeg may dengeg .
46007039	Recommendation	Kidispuis pa kung natetenged tung sasang baw̱ay ang may kasawa , mintras bui pa yang kasawa na , dapat ang indi ra maglaum ang mas magtinlu yang panirbian na tung Dios kung alimbawa magpakiblag da tung kasawa na . Piru kung disgrasia mapatay yang kasawa na ig malelyag sing magpakasawa , atia , liw̱ianu rang magpakasawa si kang uman tung kumpurming nag̱alelyag̱an na , basta aruman na kang tumatalig .
55002018	Sin	Kumus tinalyuran da nira yang kamatuuran ang ipinagpabunayag yang Dios , nangatalang da . Ay yang nag̱itulduk nira tung mga tumatalig ang yang pagpabui sing uman yang Dios tung mga patay , nainabu ra . Purisu yang luluaan na , asan da nga paguluay nira yang isip yang dumang mga tumatalig kung ay ray tamang nag̱itulduk ang panangden nira .
48005006	Faith	Kipurki nag̱askean da yamen ang yang nag̱intindien yang Dios tung sasang tau belag̱an kung tanya binuatan da ta tanda tung tinanguni na u kung anda , kung indi , sulaminting nag̱intindien na tung anya kung tanya pagtalig da tung ni Jesu-Cristong bug̱us tung isip na ang asan da ka nga pruibaay tung paggeregmaen na tung mga masigkatau na .
58005009	Grace	Kapurisu duun da nagluang sukat ang pisan ang magtukud yang kalibrian ang anda enged ang pisan ay katapus-tapusan na ang para yay malg̱uran yang kumpurming magtuman yang kalelyag̱an na .
46016001	Recommendation	Numanyan kung natetenged tung kuartang nag̱atutuw̱ud ang para itaw̱ang tung mga putul tang mga kinasakpan ka yang Dios ang pangaliwag̱an , yamu asan , usuyun mi yang pariu ka tung ipinaintindiu tung kada sam pundaan yang mga tumatalig duun tung sinakepan yang Galacia .
49005022	Recommendation	Pati yamung mga baw̱ay , ya ka , magparanekamu kang pirming magpalalang tung kasawa mi . Yang pagpabetang mi tung pagparanek ming atia tung nira , ya kay pagparanek mi tung ni Jesu-Cristo mismu .
43008012	Faith	Taa , simanyan , nagparakaw̱utun si ti Jesus tung mga taung atiang buntun duun tung pagtuuan ang atiang pinakalusu . Mag̱aning tung nira , “ Yuu , yang kaalimbawaanu , maning pa tung sasang kaas ang pagpasanag tung isip yang mga tau taa tung kaliw̱utan . Kung tinu pay pananged da tung yeen , belag dang makiklep yang palaksu yang pag̱irisipen na , kung indi , nag̱apasanag̱an da yang kaas ang naang pagpaeyang ta baklung pagpangabui nang anday pagtapusan na , ” ag̱aaning .
65001017	Recommendation	Piru ta yamung nag̱amaalu ta duru , pademdeman mi ra ka yang inula ra kang lag̱i yang mga apustul ang atiing tinuw̱ul ni Ginuu tang Jesu-Cristong magpaliked yang Matinlung Balita natetenged tung anya asan tung numyu .
44017025	Grace	Yadwa pa indi ka pagpasikasu tung yaten ang mga tau ang maning pa tung may kaministiran na tung yaten . Ay ya pa ag̱ari tanya mismu yay pagpakdul yang kabui tang tanan ang mga tau pati yang tanan ang mga kaministiran ta .
62005009	Faith	Kung yang sasang nag̱ipagpaingmatuud yang aruman tang tau yay nag̱apananged ta , ya pa yang ipinagpaingmatuud yang Dios ang atia natetenged tung pag̱aningen nang Ana Na , indi ta pa ka enged panangeren ? Ay kipurki mas pang matalig̱an ta yang ipinagpaingmatuud nang atia tung yaten kay tung maskin unu pay nag̱ipagpaingmatuud tung yaten yang aruman tang tau ka ilem .
45013014	Faith	Kung indi , yang buaten ta , ti Ginuung Jesu-Cristo mismu , yay maning pa tung susuutun tang pirmi ang katulad ka tung sasang aw̱el ang durug tinlu ang para pirmiitang masaliran na yang ug̱ali nang limpiu ang para ya ray maita yang mga tau tung yaten . Indi ta enged pakdulan ta lugar yang dating pagkatau tang mapinagpanadili ang muya asanita si nga guyuray nang magpapsaw tung dating kalelyag̱an ta .
58011030	Description	Dispuis natetenged ka man tung pagtaralig̱en nira tung Dios , atiing pagliliw̱utun nira duun tung siudad yang Jerico tung seled pitung kaldaw , tung yapitu unaw̱is ya ra mansiktang yang mga padir tung paliw̱ut yang siudad ang atii .
44019011	Grace	Atii kanay , ti Pablo pinaktel yang Dios ta mupiang nagpalua ta mga pruibang indi pa nag̱aita-ita .
43008034	Sin	Mag̱aning ti Jesus ang minles , “ Iugtulu tung numyu yang kamatuuran , kung tinu pay pagpadayun tung pagpakasalak na , yang kaalimbawaan na tia maning pa tung sasang kirepen . Ay indi ra mapangindi tung sulsul yang kalelyag̱an nang magpakasalak ang yay maning pa tung pirming panuw̱ul tung anya .
62004011	Faith	Mga putulung nag̱amaalu , kumus ginegmaanita ra nganing yang Dios ta maning tiang durung pisan agkalutuk , purisu ta yaten ang magpurutul , dapatita ra kang maggeregmaan .
44002028	Grace	Ay talagang buienaw si ka enged nuyung uman . Purisu durung pisan agkasadya yang isipu tung uras ang atia ay natetenged magsapenanita ra ang asta tung sampa , ’ ag̱aaning . Atia , ya ray bitalang isinulat ni Adi David ang natemeng dang pisan tung ni Jesus ang naa .
54004013	Recommendation	Mintras indiaw pa magkakaw̱ut asan , yang pabilug̱an mung prusigiran ya ra yang pagbarasaen mung pagpagngel yang napabtang tung kasulatan . Panuntan mung lag̱i ta maliway ang pasanag kung unu pay nag̱alagpakan na ig paktelen mu ra ka dayun yang mga isip nirang mamagtuman .
47004008	Description	Ay tung pagparakaw̱utunu , maskin ariaw pa ngangay , nag̱apaliwag̱anaw yang mga tau ta duru , piru indiaw ka nag̱apietan ang pisan . Ang kaisan nag̱aliwag̱anaw ta mupia ta pag̱isip kung unu pa kaya ay maayen ang buatenu , piru indiaw ka enged magluw̱ayen ang pisan .
44002013	Description	Piru yang duma namag̱intra ra taralangkak tung mga tumatalig ang namansianing , “ Abaa , yang mga taung atia nagkarabaleng da ! ” mag̱aning .
66021018	Description	Dispuis yang padir nang atia sasang batung mamaalen ang may bananag nang birdi may apuy-apuyan ig yang siudad mismu pulus bulawan ang lunsan ang lauk-lauk ilem ang telengan ang pariu tung salamin .
66015006	Description	Asan da namansilua yang pitu ngangilan ang atiang may katengdanan nirang mamagpadalpet tung pitu ka nga sarutan . May pag̱asuut nirang aw̱el ang pag̱aningen ang lino ang durug kalimpiu ig durug kasusulaw ig may aw̱el kang yag baw̱anda tung tinanguni nirang bulawan yang kulay na .
45012014	Recommendation	Kung may mga taung pamagpandeeg-deeg tung yaten arangan da ilem tung pagtaralig̱en ta tung ni Jesu-Cristo , indi ta ra ipag̱ampu tung Dios ang para padalpetan na ta malain , kung indi , ya ag̱ipag̱ampuay ta ang ya ra pakaayenay na .
66001015	Description	Dispuis kung telenganu yang kakay na midyu tung saway ang pinabalaan tung apuy ang pagkatapus pinakintab ta maayen . Yang busis na durug tunul ang midyu tung dinag̱unu yang lakun ang pamamuka .
43017026	Grace	Ay pinagpasanag̱anu ra natetenged tung pagkadios mu ig ya ra kay nag̱apadayunanu ug̱ud yang gegmang nag̱ipaita mu tung yeen , mapanimanan da ka nira tung mga sadili nira ang pati tanira lug̱ud da ka asan ekel tung yeen ang pagpakigsasa tung nira , ” mag̱aning ti Jesus ang pag̱ampu .
45008032	Grace	Maskin pa yang pag̱aningen nang Ana Na , indi na ra nganing inawiran ang ipinalikay tung malain , kung indi , arangan da ilem tung yaten ang tanan , ya ra iintrigaay na tung pudir yang mga taung namagpaimatay tung anya . Ig disir , kumus yang pinakalusu ta gegma na ya ra nganing ay ibinuluntad na para tung yaten , talagang pati yang tanan ang kaministiran tang para mapanirbianita ta ustu tung anya , luw̱us da kang ibuluntad na tung yaten .
65001018	Sin	Pinagpaamananamu rang lag̱i nirang pinag̱aning ang , “ Baklu ra maglekat ti Ginuung Jesus , may mga taung mamansiluang mamagtag̱am ta saway tung numyu ang kalukuan da ilem unu yang kamatuuran ang naang nag̱apananged mi . Yang ug̱ali nira , indi enged temegka ang indi ra nira papsawan yang mga kalelyag̱an nirang magbuat ta makalalaway ta isip yang Dios , ” mag̱aning .
45011018	Recommendation	Piru maski pang maning tia yang nabtangan mi , indiamu enged magpasaktar tung mga Israel ang atiang ipinlek da yang Dios ang maning pa tung pinaglampang na . Unu pa w̱asu ay ipagpabug̱al mi asan ? Yamu maning pa tung mga sanga-sanga ilem . Piru kung disgrasia eyanganamu pa ta ipagpasaktar mi tung nira , demdemen mi ra ilem kanay ang belag̱an yang mga sanga-sanga ay pagpakdul ta sustansia tung laskaw yang sasang ayu , kung indi , yang laskaw na yay pagpakdul ta sustansia tung mga sanga-sanga na . Yang ilyag nang ianing belag̱an ang mag̱aning ang yamuy pinanliitan ta ikaayen yang mga Israel , kung indi , yang nasyun nira yay pinanliitan yang nag̱ikaayen mi simanyan tung ni Ginuung Jesu-Cristo .
47001024	Faith	Piru belag̱an ang mag̱aning ang yang katuyuanu asan ang yuu mag̱adi tung numyu sigun tung pagtaralig̱en mi ay kipurki nag̱askeanu rang lag̱ing mabaked . Kung indi , gustuu ilem din ang magpakigsasa ta matinlu tung numyu ug̱ud magtaraw̱ang-taw̱anganita ang para mas pang magkasadya yang mga isip tang pagtuman yang nag̱auyunan yang Dios .
43011001	Description	Simanyan may sasang taung paglaru ang yang aran na ti Lazaro . Duun agpag̱istar tung Betania , kasiraan da ka tanira yang mga putul nang na Marta ni Maria .
52004008	Sin	Kapurisu kung tinu pay magbaliwala tung nag̱ipaaman yamen ang atia , belag̱an ka ilem tau yang nag̱apasuag̱an na , ang indi , pati yang Dios , ya ka ang ya ra ka man ay pagpatinir tung numyu yang Espiritu Santo ang para manguluanamu anya .
62004002	Faith	Maning taa mabilug̱an mi kung liit tung Dios yang nag̱itulduk nira . Kumpurmi tinu pay pag̱ubligar ang ti Jesus ya ra ka man yang pag̱aningen ang Cristong pinangakuan yang Dios ig nag̱ingtau enged ang bilug , yang nag̱itulduk yang taung atia liit tung Dios .
65001008	Sin	Maning kang pisan tia yang pag̱urubraen yang mga manigtulduk ang atiang pamagpakiglaket da asan tung numyu . Bilang , kumus pamag̱ambu ra ang tanira unu nag̱apapanalakinep yang Dios kung unu pay dapat ang buaten nira , asan da ta pagpakled nira tung mga malalaway ang pagburuaten ang asan da ka nga mansaay yang mga pagkatau nira , asan da ka ta pagpakuindi nirang indi ra ka enged magpalalang tung may mga kagaeman , pati yang mga aruman ming piniaran yang Dios ang mamagmangulu tung numyu , imbis galangen nira , ya rag sawayay nira .
60003011	Recommendation	
51001023	Faith	Talagang yay mabtangan mi basta idayun mi yang pagparanangeren mi tung Matinlung Balita natetenged tung ni Jesu-Cristo pati yang pagtaralig̱en mi tung anya . Kaministiran kang pirming matenten yang isip ming pagpadayun tung pagpakbat mi tung sasang kaayenan ang inding pisan mapakdingan ang ya ray nabalitaan mi atiing primirung pagkagngel mi yang balitang atia . Ay kipurki yang balitang atia , belag da ilem tung numyu ipinagpakaw̱ut , kung indi , ipinagpakaw̱ut da ka tung mga tau tung maskin ay pang banwaay . Kung natetenged tung balitang atia , yuu mismung ti Pablo nagyari rang sasang manigparakaw̱utun .
43008059	Violence	Atii , lag̱i-lag̱ing namamisik da ta mga batung para ipamatu nira tung anyang imatayen . Pagkatapus dayun dang nantaluk ti Jesus , ang pagkatapus luminua ra dayun duun tung pagtuuan ang atiang pinakalusu .
49004024	Recommendation	Bilang yang panlipat mi tung dating pagkatau mi , nunut da ka ta pagpaita mi yang baklu ang katulad ka tung aw̱el ang baklung suut . Ay kipurki yang baklung pagkatau ming atia ipinaeyang nganing yang Dios tung numyu ang para mag̱atuamu ra tung anya . Ay asan da tung numyu ngaitaay ta mga tau yang mga ug̱ali na mismu ang pulus ilem tung magkatama yang pagburuaten na ig pulus ilem limpiung pisan . Kung maning tia yay maita tung mga buat-buat mi , intunsis pag̱usuyamu ra ka man ang matuud tung kamatuuran ang itinulduk da tung numyu .
66014012	Faith	Mga putulu , ta yaten ang mga tauan yang Dios ang pagtuman yang mga katuw̱ulan na ig pagpadayun tung pagtaralig̱en ta tung ni Ginuung Jesus , kaministiran ang patentenen ta enged yang mga isip tang mag̱agwanta tung mga kaliwag̱an ang kumpurming mapasaran ta .
44013030	Description	Piru binui si ka enged ang uman yang Dios .
43010011	Description	“ Yuu yang kaalimbawaanu , maning pa tung sasang maayen ang manig̱asikasu tung mga karniru . Ay kipurki yang maayen ang manig̱asikasu maskin pa yang sadili na , ipabalaw̱ag na pa tung malain arangan da ilem tung mga karniru na .
49003002	Grace	Siguru nabalitaan mi ra ka ang pinagpiaranaw ra yang Dios ta sasang katengdananu ig nag̱apaktelaw ra ka dayun anyang pagparakaw̱utun yang bitala na ang para ikaayen mi .
56003010	Recommendation	Kung may sasang putul tang manigtulduk ang yay pagtukud ta pagberelag̱an ta pag̱irintindien yang sam pundaan asan , painunukuan mu ta matinlu ang basi pa ra ilem maintindian na kung unu pay kamali na . Panuntan mu ra ka ta pagpaaman mu ang kaministiran patadengen na ra yang pagturuldukun na . Kung indi magtadeng , paamanen mu si ta minsa pa . Kung indi ka enged mamati tung nuyu , indi mu ra ilem tugtan ang magpadayun pa tung pagturuldukun na tung mga tumatalig .
43010019	Description	Pagkatapus tia , yang mga taung pamamati ang may mga katengdanan , nagdurua rang parti yang pagpabetang nira tung ni Jesus natetenged tung mga ibinitala nang atia .
43003033	Faith	Ug̱aring kung tinu pay magpauyun tung nag̱ipagpaingmatuud na , asan dag pagpailala ang yang Dios talagang matalig̱an nang magkereng tung kumpurming pinangakuan na .
61003014	Recommendation	Kapurisu mga putulung nag̱amaalu ta maayen , kumus yang magkainabung atia yay nag̱aelatan mi , paderepan ming pirmi yang nag̱askean ming nag̱auyunan yang Dios ug̱ud kung insapuen na ra nganing tung numyu yang mga ubra-ubra mi , matelenganamu ra anyang limpiu ig pag̱uruyunanamung magpurutul tung matinlu ang andang pisan ay mabangdan na tung numyu .
53003001	Faith	Simanyan , mga kaputulan , sigun tung mga bag̱ay ang nag̱aeped ang gustu pa ka yamen ang sambiten , tukaw tung tanan , pagpaampuami ka tung numyu ang para yang bitala ni Ginuu tang nag̱ipagpakaw̱ut yamen ay tung makali rang mateptep da ig mapadengeg̱an da ka ta mga taung panangeren ang katulad ka tung nainabu asan tung numyu tan taa .
47004014	Faith	Ay nag̱askeanu ra ka ang yang Dios ang nagpabungkaras tung ni Ginuung Jesus ya kay magpabungkaras tung yeen ekel tung pagsinasaay yamen ni Ginuung Jesus ang pagkatapus kasiraanita ra kang eklan na ang para mapagpakigsapenita ra tung anyang asta tung sampa .
59005014	Recommendation	May asan ka kaya ang paglaru ? Kaministiran ang magpaguuy tung pamagmaepet-epet tung numyung sam pundaan ang mga tumatalig ang para tanya ipag̱ampu nira tung Dios ang nunut da ka ta pagpiid nira ta lana ta olibo sigun ka man tung katengdanan ang ipinakdul ni Ginuung Jesus tung nira ang mamangerengan tung anya .
44007023	Description	“ Atiing pag̱idaran da ti Moises ta epat ang puluk ang takun , kinaw̱ut yang isip nang mangay tung mga masigkanasyun nang mga Israel ug̱ud matelengan na yang pagkarabetangen nira .
44023027	Violence	Yang taung atiang ipinateru ra asan tung nuyu , dineep yang mga Judio tani ang pagkatapus puntu ilem inimatay nira . Pagkasapuu ang tanya may linya nang pariu ka tung dating mga tag̱a Roma , lag̱i-lag̱ing pinaranekan yamen yang mga sundaluung binawi .
44019029	Description	Numaan yang intirung siudad nagkagulu ra . Anday duma , namagdag̱umuk da yang mga tau duun tung pagsaragpunan nirang dakulu ang bug̱awas . Yang mga aruman ni Pablong tag̱a Macedonia ang ti Gayo durua ni Aristarco , ya ray pinggesan nirang linag̱unut duun .
44003014	Sin	Ta yamu , anday dumang pinangindian mi , ya ra mismu yang naulang tukaw ang yay piliken yang Dios ang magtalus tung tanan ang kalelyag̱an na . Ang pagkatapus yang iningaluk mi tung ni Gubirnadur ang palpasan na , ya ra yang sasang nangimatay ta mga tau .
44015009	Faith	Bilang yang pagterelengen na tung nira may tung yaten , anday naglandawan . Ay atiing pagtalig nira yang mga sadili nira tung ni Ginuung Jesus , pinunasan na ra ka tung mga kasalanan nira .
46011028	Recommendation	Imbis basta-w̱astaen na ra ilem , maayen pang baklu ra magpadayun ang magpakipangan yang tinapay ig magpakiinem yang binu , dapat ang insapuen na ra kanay yang sadiling mga ubra-ubra na kung magkatunu tung pagsirilibraen ming atia .
46015058	Faith	Kapurisu , mga putulung nag̱amaalu , indiita ra ilem magpaluw̱ay tung pagturumanen ta yang kalelyag̱an yang Dios , kung indi , magpakatentenita . Paderepan ta rang pirmi yang kumpurming nag̱ipaubra ni Ginuu ta tung yaten . Kipurki nag̱askean ta ra ang yang pagpakabedlay tang pagpatuw̱ul tung anya , may pakaw̱utun na ka enged tung yaten ang durung pisan agkatinlu .
46004016	Recommendation	Purisu yang nag̱aingaluku w̱a tung numyung agkaw̱ig̱enung mga anaw , mag̱usuyamu ra w̱a tung mga pasais ang naita mi tung yeen ang ama mi .
46001021	Faith	Ay kipurki telengan mi . Kumus mataku yang Dios , nagplanu ra kang lag̱i ang indi ra ka enged maimung mangatultul yang mga tau tung anya kung ya ka ilem yang pagkamataku nira yay talig̱an nira . Kung indi , uyun ang pisan tung isip na ang ekel ilem tung nag̱ipagpakaw̱ut yamen ang naang pag̱aningen ta duma ang kalukuan da ilem unu , asan da ilem nga tapnayay na yang kumpurming mananged .
60003001	Recommendation	Ta yamung mga baw̱ay , katulad ka tung nag̱aingaluku nungayna , kaministiran magparanekamu kang pirmi tung mga kasawa mi . Ya ray dapat ang buaten mi ug̱ud maskin yang duma tung nira pagpakuindi ka man tung Matinlung Balita , maskin indi mi tag̱aman ang paintindien , asan da ilem tung mga ug̱ali ming matitinlu manlatay yang mga isip nira ang asta mananged da ka enged ang magtalig .
47005020	Recommendation	Ig disir , ti Jesu-Cristo yay pangerenganung pagparakaw̱utun tung mga tau ang ya kay nag̱apanuntan yang Dios ta pagbeteng na tung mga isip nirang mananged . Purisu kumus pangerenganaw ka man tung anya , ya rag pateed-teerayu yang mga isip nirang mag̱aningen ang “ Magtalig̱amu ra yang mga sadili mi tung ni Jesu-Cristo ug̱ud asanamu ra ngaiparampilay na tung Dios .
44002024	Description	Piru maskin binuatan mi ta maning tii , binui si ka enged ang uman yang Dios . Binawi na tung kagaeman yang kamatayen ay indi ra ka maimu tiang maawiran .
59002007	Sin	Belag bang tanira ka mismu , ang kung sambiten da nganing yang aran ni Ginuu tang Jesus , ya rag duminaray nira yang kadengeg̱an na ? Ang pagkatapus ya ra kay aran ang durug kamaal tung numyu ig ya kay sinambit mi atiing pagpailala mi ang nagpagaemamu ra tung anya !
54003003	Description	Dispuis pa , dapat kang belag̱an tarainem , belag̱an kang mairil , kung indi , maamumu , alawid tung anya yang suruayen , ig belag̱an kang maamluk tung kuarta .
43004014	Grace	Piru kung tinu pay manginem yang waing ipakdulu tung anya , indi ra ka enged kanalen ang asta tung sampa , kung indi , yang waing ipakdulu tung anya , ya ray magyaring waing tubdun tung sadili na ang magbulyak-bulyak bilang ya ray ipagpangabui nang baklu ang anday pagtapusan na . ”
62002005	Faith	Piru kung tinu pay pagtuman yang nag̱ipanuw̱ul yang Dios tung anya , asan da ta tau ang yang apiktar yang gegma yang Dios tung anya nasalapay ra tung intinsiun na . Maning taa masiguru ta ang pagpakigkapulitita ra tung anyang matuud . Kung tinu pay pag̱aning ang tanya pagpakigkapulit da tung Dios , dapat ang yang mga ug̱ali na atu tung mga ug̱ali ni Ginuung Jesus atiing taa pa rin tung kaliw̱utan ang naa .
66016013	Description	Pagkatapus may naitaung tulu nga dimunyuan ang kuari talipaka ang derengan ang nansilua . Yang sam bilug luminua tung nganga yang dragun , yang sam bilug tung nganga yang primirung ayep , yang sam bilug tung nganga yang aruman nang ayep ang pangerengan tung anya ang pulus bukli yang mga bitala na .
59002008	Recommendation	Muya manuw̱alamu ra ilem ang yang pagsarapeten ming atia tung mga manggaranen , ya kay pagturumanen mi yang sasang katuw̱ulan ang dapat usuyun yang kumpurming pagpamangulu tung Dios ang katulad ka tung napabtang tung kasulatan ang dapatita unu maggegma tung mga masigkatau ta ang pariu ka unu tung paggegma ta tung sadili ta . Atia , kung mapruibaan mi ang talagang ya ka man ay nag̱ipagsapet mi tung nira , maayen ka rin .
47004005	Faith	Ay belag̱an yang sadiliu ay nag̱ipailalaw tung mga tau , kung indi , ultimu ilem ti Jesu-Cristo ang ya ra ka man ay dapat ang tingaraen nirang ultimung Ginuu nira ang tanya ilem ay dapat ang panangeren nira . Kung natetenged tung sadiliu , anday dumang nag̱ipagpailalaw , kung indi , yuu maning pa tung sasa ka ilem ang turuw̱ulun na ang pag̱asikasu tung maning tung numyu arangan da ilem tung ni Jesu-Cristo .
46015033	Recommendation	Ustu ra tiang pagpadaya mi tung belag̱an matuud . Pamaridengdengan mi ta mupia yang sasang bitala ta mga mamaepet ang kung magpakigbarkadaita unu tung mga taung mga malain , pati ita unung matinlu ka rin ta ug̱ali , asanita ra ka unu nga saliray ta malain ang kinaisipan .
58013020	Grace	Buinu , mga putulu , nag̱ipag̱ampuamu ra yeen tung Dios ang yay pinangapunglan yang kalibrian tang naang nalg̱uran ta ang duun da ka man ngaulikay yang rilasyun ta tung anyang naglain da . Tanyay nagpaliit tung mga minatay tung sasang maning pa tung manig̱asikasu ta kaayepan ang inding pisan mapasiring-siringan . Anday duma , kung indi , ya ra ti Ginuu tang Jesus ang simanyan pag̱arasikasuen da tung yaten ang mga tauan na . Yang pagpabui si kang uman yang Dios ang atii tung anya , ya ra kay pagpailala na ang rinisibi na ra yang pagpaturuk na yang dug̱u na ang duun da ka nga tukuray na yang baklung ipinagpakigpaig̱u na ang yang kantidad na dumayun ang asta tung sampang anda enged ay katapus-tapusan .
50001027	Recommendation	Landaw tung tanan ang yang mga ug̱ali mi pirming magkabag̱ay tung nag̱adapatan yang Matinlung Balita natetenged tung ni Jesu-Cristo . Ya ray dapat ang sikaren mi ug̱ud maskin mabalikaw si tung numyung mag̱irita-ita si ka , maskin andanaw asan ang yuu ra ilem nga balitaay , maskeanu ka enged ang ta yamu pagberegkes-begkesanamu ta mupia ang maskin may pamagkuntra tung numyu , indiamu enged pagpaluw̱ay tung pagparakaw̱utun mi yang Balitang naang Matinlu ang yay nag̱apananged ta .
46006014	Grace	Dispuis pinabungkaras da nganing yang Dios ti Ginuu ta pati ita ya kay buaten na tung yaten ekel tung kagaeman na .
55001006	Recommendation	Ya ra kay nag̱atengeran na ang maktel yang isipung magpademdem da tung nuyu ang kung tung apuy pa , kayaw̱an mung pirmi yang abilidad ang atiing ipinakdul yang Dios tung nuyu ekel tung pagdeenu tung nuyu atiing pagpiliku tung nuyu tung publiku ang yaway eklanung papgesen ta katengdanan mu .
60004006	Grace	Ya ray katuyuan na ang yang mga aruman ming mga tumatalig ang nagkarapatay ra , pinampakaw̱utan dang lag̱i yang Matinlung Balita ay ug̱ud maskin indi ra ka man malibri tung kamatayen ang ya ra ka man ay sasang sintinsiang mapasaran tang tanan ang mga tau , piru mapagpasapen da ka enged tung Dios ang asta tung sampa ang yang kabui nira ipapariu ra yang Dios tung kabui nang anda enged ang pisan ay katapus-tapusan na .
46007023	Recommendation	Yamung tanan asan , mag̱ing kirepen kag belag , parariuamu rang pinaggawad na ta may kantidad nang durung pisan agkamaal . Purisu ustu ra tiang pagpaekel mi yang mga isip mi tung dumang pagkunsiu tung numyu ang bakluamu ra unu ngauyunay yang Dios ang mas , kung inuman mi ra yang dating pagkabetang mi buat . Ay muya asanamu ra nga patalangay nira tung pagpakirepen mi ta ustu tung nanggawad tung numyu .
46010010	Recommendation	Indiamu ra ka magtag̱am ta burutung-butungun ang katulad ka tung binuat yang duma tung nira tung ni Moises may tung Dios ang pagkatapus yang dinangat na , pinampaimatay ra ka ilem yang Dios tung sasang angil ang manigpangimatay .
47002017	Faith	Belag̱anami pariu tung dakeleng mga manigparakaw̱utun ang yang bitala yang Dios ang nag̱ipagpakaw̱ut nira nag̱alaktan da nira ta belag̱an tamang nag̱itulduk ang para panginguartaan da ilem nira yang mga taung nag̱apampakaw̱utan nira . Kung indi , tung pagparakaw̱utun yamen , andang pisan ay pag̱asikad yamen para tung mga sadili yamen , maskin unu pang bag̱ayay . Kung indi , yang pirming agdemdemen yamen ang yami ka ilem agtuw̱ulay yang Dios ang ya kay panginsapu tung yamen ang pagparakaw̱utun ig taa ka tung yamen ti Jesu-Cristong pagpakigsasa .
45015001	Recommendation	Buinu , ibaliku ra kanay tung yaten ang nag̱asiguru ang maskin magbuatita ta duma-rumang bag̱ay ang ibinawal tung mga riglamintung mga maning tiang sinambitu nungayna , indiita ra pakusalaken yang Dios . Kung unu pay mga pasais yang mga aruman tang dua-dua pa tung mga isip nira kung nag̱alugtan da yang Dios ang magbuat yang mga bag̱ay ang atia , belag ya erepay ta , ya agwantaay ta tung matinlung kinaisipan . Indi ta ra ilem sikaren ang buaten yang uyun ka ilem tung sadiling kalelyag̱an ta .
50002024	Faith	Yadwa pa may kumpiansaw ka tung ni Ginuu ta ang pati yuu , indi ra ilem buay , tugtanaw ra ka anyang mangay asan tung numyu .
66007001	Description	Pagkatapus tia , may naitaw rang mga angil ang epat ang bilug ang pamagkantu-kantu tung bilug ang kaliw̱utan . Masig̱awid tung epat nga paletan ug̱ud andang pisan ay mag̱eyep tung katanekan ubin tung teeb ubin tung maskin unu pang ayuay .
60004003	Sin	Kipurki tan taa bastanti ra nganing yang uras ang ginasta mi tung pagturumanen mi yang nag̱akursunadaan kang lag̱i ta mga taung anday naerem nira tung kalelyag̱an yang Dios . Asan da ta pagparakleren mi tung mga pag̱urubraen ang durung pisan agkalalaway ang pagkatapus andang pisan ay eyak-eyak mi , asan da ka ta pagparapsawen mi tung tanan ang mga kalelyag̱an mi , asan da ka ta pagparakleren mi tung pag̱irineman ang para magpabuuamung magpakasadyang subrang subra ra .
66011005	Violence	May apuy ang lumua tung nganga nira ang ya ray ikalain yang kumpurming magkuntra tung nira . Purisu kung tinu pay malelyag ang manigbak tung duruang atia , maning tia yang dapat ang mapatayan nira .
44023005	Recommendation	Mag̱aning ka ti Pablong tuminuw̱al , “ Mga kaputulan , nalamangaw ra pala . Anday kaliw̱utanu ang ya ra yang paring pinakalandaw . Ay kipurki nag̱ademdemanu yang sasang bitala yang Dios ang napabtang tung kasulatan ang indiita unu dapat ang magpalagpak ta bitalang malbat tung sasang pagmangulu tung nasyun ta , ” mag̱aning .
66022015	Sin	Piru yang indi ra enged tugtanung magpakled tung siudad , ya ra yang mga taung naanad da tung mga pag̱urubraen ang malalaway ang makamamansa tung mga sadili nira . Asan da ta mga taung pamaggamit ta kinatakwanan ang liit tung indi nag̱aita , asan da ka ta kumbaw̱aynen ubin kunlaliien , asan da ka ta manigpangimatay tung mga masigkatau na , asan da ka ta pagtuu tung mga bultu ubin maskin unu pang bag̱ayay ang ipinakli nira tung Dios ang pandampan , asan da ka ta durung kalelyag nang magbukli ang ya ra kay pirming nag̱abuat na .
66002014	Sin	Piru may mga bag̱ay ang pira pang bilug ang indi enged nag̱auyunanu tung numyu . May mga kaarumanan ming duma asan ang pamag̱usuy tung magkapariu tung ikinunsiu ni maepet ang Balaam tung ni Adi Balak atiing tukaw kung ya pa ag̱ari yang pagsunlug na tung mga Israel ang para mamanlipat da tung Dios ang mamagtuu tung belag̱an Dios . Ay yang ikinunsiu na tung anya ang maayen pang pangimbitaren na yang mga Israel ang mamagpasakep tung pista nirang mamagpakisaru tung nag̱isag̱ud nira tung belag̱an matuud ang Dios ang nunut da ka ta pagpakidalan nira tung maskin ninu pang baw̱ayay .
53001003	Faith	Mga kaputulan , indi maimu ang indiami magpasalamat tung Dios ta muya-muya natetenged tung numyu . Magkabag̱ay ka tia ay natetenged mas pagbaked yang pagtaralig̱en mi tung ni Ginuung Jesus pati yang paggeregmaan ming sasa may sasa ya ra kag durulang agdurulang .
46012002	Sin	Nag̱askean mi ra ka ang atiing indiamu pa nag̱apagtalig , ekel tung sari-saring akles ni Satanas , muya-muyaamu ra ilem ang nadayaan na ang para magtuuamu tung mga bultung indi nganing maskeng magbitala . Piru kumus may mga dimunyung pag̱erekelen tung pagturuuen ming atii , pinaeyanganamu ra nira ta mga pagbiw̱italaen mi .
49005025	Recommendation	Pati yamung mga lalii , maalen mi enged ta maayen yang mga kasawa mi ang katulad ka tung pagmaal ni Jesu-Cristo tung yaten ang tanan ang mga tumatalig ang asta ra ilem nagpatumbas da yang sadiling linawa na ang para asan da nga pasapulay na yang sintinsia yang Dios ang dumangat da rin tung yaten .
45012017	Recommendation	Kung may magbuat ta malain tung yaten , indiita ra enged mangimalesan , kung indi , intindien ta ta mupia yang mga ulag ta ang maskin tung pagterelengen yang kadaklan puiding aningen nirang matinlu .
60005006	Recommendation	Purisu magparanekamu rang pirmi tung Dios ang yay maktel ang magtaw̱ang tung mga tauan na ig maktel kang magpakigkuntra tung mapinalandawen ug̱ud kung kaw̱utun da nganing yang uras ang itinipu na , ipaabwatamu ra ka anyang padengeg̱an .
44014017	Grace	Piru maskin maning tii , durung lag̱ing mga pruibang nag̱ipaita na ang pagpailala tung pagkadios na ekel tung pagburuaten na yang mga matitinlu . Ay nag̱apakdulanamu anya ta kuran pati yang tilig̱ayeg ang para mabialamu ig maampayanamu ra ka ta kasadyaan , ” mag̱aning tanira .
54003011	Recommendation	Pati mga baw̱ay ang kumpurming malelyag da kang manirbian , dapat kang garalangen kang lag̱i ta mga tau , dapat kang belag̱an kang sanga yang mga dilak nira , dapat kang maskeng magsuspindi tung mga kalelyag̱an nirang sadili ig dapat kang matalig̱an ka tung maskin unu pang ubraay .
66002021	Sin	Tung bag̱ay , pinakdulanu ra ta lugar nang manligna , piru indi ka enged malelyag ang mamutwan tung pagturuldukun nang atia .
44012020	Description	Atiing duun da yang Adi , nasilag da ta duru tung mga kinasakpan nang tag̱a siudad ang Tiro asta siudad ang Sidon . Purisu sam paluyug̱an tanirang namansiangay ra duun tung anya . Yang primirung binuat nira , ti Blastong atiang taralig̱an yang Adi ang manig̱asikasu tung kuartung pag̱elkan na , ya ray inalam-alam nirang inaw̱ungan . Pagkatapus , pagpakled nira tung Adi , namagsuku ra ilem ang namagpakiluuy tung anya . Yang ipinagsuku nira tung anya , ay yang inadian na ya kang lag̱i ay pangkelan yang mga sakep nira ta pamangan nira .
43008049	Sin	Mag̱aning ti Jesus ang minles , “ Yuu , indiaw pag̱aekel-ekelan ta dimunyu , kung indi , pagpadengeg̱aw tung ni Ama . Ang pagkatapus ta numyu , yuu rag duminaray mi .
43006018	Description	Taa , simanyan , nagketel da yang palet , darakulu ra yang lakun .
45008018	Faith	Nag̱apagbitalaw ta maning tia ay tung pag̱intindiu , yang mga pinitinsiang naang nag̱apasaran ta numanyan belag dang bag̱ay ang pagsintian tang masyadu ay natetenged yang kasusulawen ang atiang malg̱uran ta tung uras ang ipagpabunayag yang Dios tung yaten inding pisan mapasiring-siringan yang katinluan na .
62002012	Grace	Napagsulataw ra tung numyung agkaw̱ig̱enung mga anaung sadili ay kipurki nag̱askeanu ra ang atiing primirung pagtalig mi tung ni Jesu-Cristo , pinatawaramu ra yang Dios tung mga kasalanan mi ekel tung pagpakugmatay ni Jesu-Cristo .
55001009	Grace	Kipurki yay nagtapnay tung yaten ig nag̱imbitar ang para mag̱ing mga tauanita ra anyang limpiu yang pagpangabui ta . Yang pagtapnay na tung yaten , belag̱an natetenged tung mga buat-buat tang matitinlu , kung indi , sigun ilem tung sadiling planu na ig tung kaneeman na . Disti pa atiing anda pay naimu , yay nag̱aplanu na kang lag̱ing buaten ekel tung pagtalus ni Jesu-Cristo .
43019006	Violence	Atii , pagkaita tung anya yang mga paring atiang arabubwat may yang mga guardia , dayun dang namaglelpaken ang mag̱aning , “ Ipalansang mu ra ilem tia tung krus . Ipalansang mu ra ilem tia tung krus . ” Mag̱aning ti Pilatong nagtimales , “ Abir , kung kayanan mi pa tia , ala , yamu ra ilem ay mag̱ekel tung anyang maglansang ! Ay ta yeen , andang pisan ay naeklanung puntus ang ipagpakusalaku rin tung anya , ” mag̱aning .
60001010	Grace	Natetenged tung pagtapnay yang Dios ang naa tung numyu , pinapag̱ula rang lag̱i yang Dios yang mga manig̱ula atiing tukaw pa . Ya ray pinasadsaran nira ta durug derep kung ya pa ag̱aring magpaita yang Dios yang kaneeman nang atia tung numyu .
63001007	Sin	Ag̱aningenamu ra yeen ta maning tia ay natetenged duru rang mga mandarayang namaglua . Yang nag̱itulduk nira tung mga tau ang ti Jesus unu belag̱an yang pag̱aningen ang Cristo ig indi ka unu nag̱ingtaung bilug . Kung tinu pay magtulduk ta maning tia yay sasang mandaraya ang pariu ta sistima yang sasang magpakigbatuk tung ni Ginuung Jesus tung uri ang yay magpa Cristo-cristo .
44024005	Sin	Yang taung atia nag̱apaniiran ka yamen ang sasang sarut . Ay pagtukud ta gulu tung mga masigkanasyun yamen tung maskin ay pang banwaay . Ay ya pa ag̱ari , tanya sasang pagmangulu tung sasang grupung pamag̱usuy tung itinulduk yang sasang taung buklien ang nag̱aranan tung ni Jesus ang tag̱a Nazaret .
54003016	Grace	Durung pisan agkatimbang yang kamatuuran natetenged tung ni Jesu-Cristong ipinagpabunayag da yang Dios tung yaten . Asan da nga bilug̱ay ta yang nag̱adapatan na tung sarabyen yang sasang karantaen tang mag̱aning , “ Ya ray nag̱ingtaung bilug , Pinaingmatuuran da ka yang Espiritu Santo ang tanya ra ka man yang Mananapnay gated nabui si kang uman , Pagkatapus naita ra ka ta mga angil ang bui ra ka man . Yang balita natetenged tung anya ipinampakaw̱ut da ka tung mga tag̱a duma-rumang nasyun , Pinanalig̱an da ka nira taa tung kaliw̱utan ang naa , Ang tanya duun da ka man tung langit paggaraemen . ”
66016021	Violence	Dispuis pa , may mga yilung mabiw̱ilug ang maninga kuran ang mamag̱abatug kadarakul ang ya ray nagkarataktak tung mga tau . Kung timbangen pa yang lebat nira , alenget taglilimang puluk ang kilu . Numanyan yang binuat yang mga tau , yang Dios ya si ay dinuminar nirang pinakusalak natetenged tung sarut ang atiang yilu ang makakaeled .
61003013	Faith	Piru maskin mainabu ra ka man yang tanan ang atia , may baklung kalangitan ig baklung kaliw̱utan ang nag̱aelatan ta natetenged ya ra kang lag̱i ay pinangakuan yang Dios . Duun tung kalangitan ang atia may tung kaliw̱utan ang atia , yang tanan ang pag̱urubraen pulus tung magkatamang pisan tung pagterelengen yang Dios .
66006014	Description	Pati yang langit napareng da ka ang yang kaalimbawaan na maning pa tung amek ang linulun dang ingkelan . Asta yang tanan ang mga bukid may yang tanan ang mga pulu , gulping pinampaliit da tung dating nabtangan nirang ipinampauman .
58010010	Grace	Purisu natetenged tung kalelyag̱an yang Dios ang atiing tinuman na , asanita ra nga pabag̱ayay na tung Dios natetenged tung pag̱intriga na tung sadiling tinanguni na tung anyang minsa ilem ang anda ray ministir ang maumanan na pa .
52001002	Faith	Pirmiaming pagpasalamat tung Dios natetenged tung numyung tanan asan . Nag̱asambitamu nganing yamen tung anyang nag̱ipag̱ampu .
66006004	Violence	Pagkatapus pagtelengu , unu pay maitaung luminua , kung indi , yang sam bilug sing kabayung apuy-apuyan yang kulay na ang yang pagsaay asan tinugtan yang Dios ang magtukud ta mga gira tung intirung kaliw̱utan ang para magparatayan da yang mga tau . Purisu pinakdulan ta ispadang abwat .
54006001	Recommendation	Kung natetenged tung mga tumatalig asan ang binuat dang mga kirepen , kaministiran ang yang pagpabetang nira tung mga ag̱alen nira bag̱ay ang garalangen nira ta ustu . Ay kung alimbawa indi galangen nira , asan da nga durug̱as yang kadengeg̱an yang Dios pati yang nag̱itulduk ta natetenged tung ni Jesu-Cristo , ya ka .
51003009	Recommendation	Indiamu ra ka magburuklian . Yang tanan ang atiang nagkarasambitu , lipaten mi rang luw̱us ay kipurki atiing pagtalig mi yang mga sadili mi tung ni Jesu-Cristo , tinalyuran mi rang binutwanan yang dating pagkatau mi pati yang dating mga ubra-ubra ming duun maniel atii kanay .
66002020	Sin	Ug̱aring may sasang indi enged nag̱auyunanu tung numyu . Pagkusintiramu tung sasang baw̱ay asan tung grupu mi ang pagkapariung pisan ta ubra-ubra yang sasang raynang tukaw ang nag̱aranan tung ni Jezebel . Pag̱ambu ang tanya unu sasang pag̱atalig̱an yang Dios ang magpalatay yang bitala na buat . Ekel tung nag̱itulduk na tung mga turuw̱ulunu asan , nag̱adayaan nang magpakisadu tung nag̱isag̱ud tung belag̱an matuud ang Dios ang nunut da ka ta pagpakidalan nira tung maskin tinu pang baw̱ayay .
48003008	Grace	Dispuis , may pinalanuan da kang lag̱i yang Dios para tung belag̱an mga Judio ang kung eyangan da nganing tanira ta ipagtalig nira tung ni Jesu-Cristo , duun da ngausgaray nang salu rang pisan tung pagterelengen na . Purisu nagpaske rang lag̱i tung ni Abraham kung unu pay kamtangan yang Matinlung Balita ang mag̱aning , “ Gamitena yeen ang magpakaayen tung mga tau maskin unu pang nasyunay , ” ag̱aaning .
58012005	Recommendation	Ayw̱a , lipat dang pisan tung mga isip mi yang sasang bitalang nag̱ipagpaktel yang Dios tung mga isip ta ang duunita ra ag̱aningay nang mga ana na ? Ay may sasang napabtang tung kasulatan ang mag̱aning , “ Anaw , kung tadlengena ra nganing ni Yawi ang disiplinaen , intindien mu ra ta mupia . Kung paintindiena ra nganing anya natetenged tung kamaling binuat mu , belag̱an ang yay padatelan mung magpaluw̱aya ra ang muya asana ra ilem temegka .
58013017	Recommendation	Yang mga aruman mi asan ang pamagmangulu tung numyung sam pundaan , ipaekel mi yang mga isip mi tung nag̱ipagpasanag nira tung numyu natetenged tung ni Ginuung Jesus . Galangen mi kang paranekan natetenged tung ubligasyun nirang atiang ipiniar yang Dios tung nira . Kipurki tanira mismu durug kadererep ang pamagpadag̱en-dag̱en tung numyu ang alus anday kaenayan nira ang para indiamu ra ilem matalang , kung indi , mas pang kemeet ang kemeet yang pagtaralig̱en mi tung ni Jesus . Yang nag̱ipagpaderep nirang pamagpaiwan-iwan tung numyu ay natetenged nag̱askean da ka nira ang insapuan ka tanira yang Dios natetenged tung pagparadag̱en-dag̱enen nirang atia tung numyu . Purisu pauyunan mi tanira ug̱ud masadya kang pirmi yang kinaisipan nirang pamagpaiwan-iwan tung numyu . Ang anday pagdag̱eman nira tung numyu ay kipurki kung may pagdag̱eman nira tung numyu , anda ra ka ilem ay luaan nang maayen para tung numyu .
44013019	Description	Pagkatapus pinapandeeg na tung pitu nga nasyunan duun tung banwang Canaan ang pagkatapus yang banwang atia ipinakdul na tung nira ang para nira rang sadili .
54006003	Faith	Kung tinu pa asan ay pagturuldukun ta balaw̱ag tung kamatuuran , indi kang lag̱ing pagpauyun tung ipinagtulduk ni Ginuu tang Jesu-Cristong yay pulidung pisan . Pati yang nag̱itulduk ta ang asan da ngaeyangay yang mga putul ta ta ipag̱usuy nirang ustu tung kalelyag̱an yang Dios , indi ka nira risibien . Yang taung maning tia , yang kulu na masyadu ra yang pagdakul na . Kanisip na tanya mataku , piru anda enged ay naerem na tung kamatuuran . Masyadug kaginamenen tung pakigsug̱a nang pagpakigdiskusiun natetenged tung duma-rumang bitala kung unu pay nag̱adapatan nira . Anday dumang dangaten na , tanya pati yang pamati tung anya , asan da mamagluang marainggit , mapinagsuay , mapinagduminar , ig masyadung mag̱erena-enaen ta malain tung masigkatau nira .
63001010	Recommendation	Kapurisu kung tinu pay magkaw̱ut asan tung numyu ang yang nag̱itulduk na belag̱an pariu tung dating nag̱itulduk yamen tung numyu natetenged tung pag̱aningen ang Cristo , indi mi ra ilem padayunun asan tung mga balay mi . Indi mi ka nganing sapten ang katulad ka tung pagsarapetan tang magpurutul .
47001005	Grace	Nag̱akayanan ka yamen tia ay kung ay pa tiing pagdakel dang pagdakel yang mga kaliwag̱an ang nag̱apasaran yamen sigun ka man tung pagkererengen yamen ang naa tung ni Jesu-Cristo ang ya ra kay napasaran ta duru-duru kang mga kaliwag̱an , duun da kag pagdulang agpagdulang yang pagrilinga-lingaen yang Dios tung isip yamen ekel tung ni Jesu-Cristong pirming pagpakigsasa tung yamen .
65001011	Sin	Kanugun tanira ! Durung pisan agkalebat yang sintinsiang maagmaan nira tung uri natetenged yang nag̱asug̱ut nira ya ra yang ug̱ali ni Cain ang durug kalain . Yang nag̱apagamenan ang pisan ta mga isip nira ya ra kang pisan yang natalangan ni Balaam ang kumus durug kainamlukun ta kuarta , simpan da rin ang magbuat yang nag̱akdekan na ra kang lag̱i ang kuntra tung kalelyag̱an yang Dios . Katulad ka tung ni Core ang nagpakigkuntrang tukaw tung na Moises ni Aaron , yang mga manigtulduk ang atia , pamagpakigkuntra ra ka tung mga pamagmaepet-epet tung numyung salegsang pundaan . Purisu , talagang sintinsiaan da ka enged yang Dios tung kalainan ang katulad ka tung binuat na tung na Core atiing tukaw pa .
65001010	Sin	Piru yang mga taung atiang pagmaturuldukanen asan tung mga grupu mi ang aranek ang pisan ta pagkabetang kay tung ni Miguel , kung ay pa atiing indi nira nag̱aintindian , duun da kag sawayay nirang anda unu ay kuinta na . Piru kung ay pa atiing nag̱aintindian nira ang katulad ka tung nag̱alelyag̱an yang mga tinanguni nira , ya ra ilem agpapsaway nira ang pamanulad da ilem tung ug̱ali ta mga ayep ang indi maskeng mamateng-pateng ang pagkatapus ya ray manggated tung nira tung kalainan .
58011007	Faith	Maning ka tia tung ni Noe . Natetenged tung pagtalig nang bug̱us tung Dios , atiing pagpaaman da tung anya sigun tung sasang magkainabu ang indi pa nag̱aita-ita , naeyangan da ta ipag̱eled na tung Dios ang pagkatapus , dayun da kang lag̱ing nagbuat ta salaayan ang durug dakul ang para ya ray pagpalibrian nirang sam pamilya . Tung pagtalig nang maning tia tung Dios , binuat da yang Dios ang sasang pitik ang ipinagpasunaid na tung kadaklan ang mga taung namagdiskumpiar da ang duun da ka ipatielay na yang katadlengan nang nagsintinsia tung nira . Yadwa pa , ekel tung pagtalig nang atia tung Dios , asan da ka ngausgaray yang Dios ang salu rang pisan tung pagterelengen na .
58009006	Description	Taa , simanyan kumus maning da tia yang pagkarabetangen yang pagtuuan nirang atii , maning taa yang pag̱urubraen yang mga pari duun . Kaldaw-kaldaw pamagpakled tung primirung kuartu ang para tumanen da nira yang mga urdinansang itinuw̱ul yang Dios tung nira .
44007051	Sin	“ Duruamug kateteg̱as ! Katulad ka tung mga taung tag̱a duma-rumang mga nasyun ang anda kang lag̱i ay pag̱intindi nira tung kalelyag̱an yang Dios , indiamu ka malelyag ang mag̱intindi tung planu na . Duruamug kabew̱engel kung unu pay gustu nang ianing tung numyu . Yang irinsia yang mga kinaampu tang atiang nag̱ainambitu ya kay mismu ay nag̱usuyun mi ay pirmiamu ra ilem ang panguntiel tung Espiritu Santong pagbatuk ang katulad kang pisan tung nira .
54001009	Sin	Nag̱askean ta ka ang yang rumbu nira enged belag̱an tung mga taung pamag̱usuy ra tung kalelyag̱an yang Dios . Kung indi , ipinakdul na tung yaten ang para ipasanag ta tung mga taung malinampasen ang basi pa ra ilem asan da nga malamaray nira ang tanira alawid tung Dios . Pariu ra asan tung mga taung indi ra kang lag̱i pag̱intindi tung mga katuw̱ulan . Asan da ka ta baliwala ka ilem tung isip nira yang kumpurming unu pay nag̱adapat tung Dios , asan da ka ta mga taung anday pag̱eled nira tung Dios , kung indi , masadya ka enged tung isip nirang magpakasalak tung anya , asan da ka ta anday pagmaal na tung nag̱amaal yang Dios ang pulus pangkaliw̱utanen ka ilem yang nag̱apagamenan nira ta mga isip nira , asan da ka ta mga taung pangimatay tung sadiling tatay nira mismu ubin tung sadiling nanay nira mismu ubin tung mga masigkatau nira , asan da ka ta pangumbaw̱ay ubin pangunlalii ubin pagpangrangga tung pagkadarala yang mga darala , asan da ka ta mga taung pangasawa-kasawa tung aruman nirang lalii , asan da ka ta mga taung pagpamiag tung mga masigkatau nirang para ipaalang da nira tung duma ang ipakirepen , asan da ka ta mga taung buklien ang maskin magsumpa tung katalungaan yang Dios may yang mga usgadu , pagbukli ka enged , asan da ka ta mga taung pagbuat ta maskin unu pang ubra-ubraay ang balaw̱ag tung tamang nag̱itulduk .
46005009	Recommendation	Atiing pagsulatu tung numyu tan taa ra , inaningamu ra yeen ang indi mi ra sapten ang pakignunutan yang mga taung pangumbaw̱ay ubin pangunlalii .
48001015	Grace	Piru atiing duunaw pa rin tung tian ni nanay , pinatemenganaw rang lag̱i yang Dios ang yuu mag̱ing sasang taralig̱an ni Jesu-Cristo ang pagkatapus atiing natauaw ra , binteng na ra ka yang isipung magsuku tung anya natetenged ilem tung kaildaw na tung yeen ang andang pisan ay natengeran na tung mga buat-buatu .
45007015	Description	Ay kipurki yang dumang pag̱abuatu indi ka ilem nag̱aintindianu . Ang kaisan kung ay pa tiing matinlu ang yay nag̱alelyag̱anung buaten , ya pa kay indi padayunanung buaten . Utru si kung kaisan kung ay pa tiing nag̱alawayanu , ya pa ka enged ay nag̱apadayunanung buaten .
61003018	Faith	Ang para indiamu maguyuran nira , kaministiran ang pirmiamu ra ilem ang magpataw̱ang enged tung ni Ginuu tang Jesu-Cristong pagtapnay tung yaten ug̱ud asan da mas pang maispirinsiaan ming maispirinsiaan yang kaneeman nang pagpaktel tung numyung magprusigir tung tanan ang nag̱auyunan na . Kaministiran kang mas pang papeg̱eten mi yang pagpakigkapulit mi tung anya . Magkabag̱ay ang pisan ang tanyay padengeg̱an simanyan ang asta ra ilem tung sampang anda enged ang pisan ay katapus-tapusan na . Taa ra ilem tapusayu yang gustuung ianing tung numyu , Pedro
46004010	Description	Ay yang pagpabetang yang mga tau tung yamen , yami unu mga buin-buin ay natetenged tung pangerengan yamen tung ni Jesu-Cristo . Piru naa pala , yamung pinagtuldukan yamen , yang pagpabetang mi tung mga sadili mi , duruamug katataku sigun tung pagsarasaan mi ni Jesu-Cristo . Yami pag̱atelenganami yang mga tau ang geg̱esyeami ka ilem ang mga tau . Piru naa pala yamung pinagpakaw̱utan yamen , yang pagpabetang mi tung mga sadili mi ang yamu darakuluamung mga tau . Naa pala , yamu , yang pagpabetang mi tung mga sadili mi ang yamu ray bag̱ay ang pisan ang garalangen ta mga tau . Piru ta yamen , anda enged ang pisan ay panggalang nira tung yamen .
60005009	Faith	Ya ray dapat ang panguntielan mi ta mupia ang yang pagtaralig̱en mi tung Dios yag pabakeray mi ta maayen . Demdemen mi ka ang belag̱an ilem yamuy magpasaran ta mga maning tiang mga pinitinsia , kung indi , pati yang kadaklan ang mga kaputulan ta tung duma-rumang banwa , ya ka .
51003022	Recommendation	Yamung mga kirepen , magpanangeramu ra kang pirmi tung mga ag̱alen mi taa tung katanekan , maskin unu pay ituw̱ul nira tung numyu . Indiamu ra enged mag̱usuy tung dumang kirepen ang yang pagpakirepen nira nag̱apaderepan ilem nira kung tanira nag̱abantayan yang ag̱alen nira . Kung indi , dapat talagang tedek tung pupusukun mi yang pagparanangeren mi tung nira natetenged tung panggalang mi tung ni Ginuu ta .
66017012	Description	Dispuis pa yang mga sungay nang sam puluk ang naita mu , yang linegdangan na , sam puluk ka ngadian ang derengan ang mamaggaraemen ang indi pag papgesen ta kagaeman nira . Piru tung uri pamakdulan da ka enged ta kagaeman nira ang para kasiraan da ka tanira yang ayep ang mamaggaraemen ta gesye ilem ang uras .
46002012	Grace	Ang pagkatapus numanyan ta yaten , atiing pagtalig ta tung ni Ginuung Jesus , yang narisibi ta ya ra mismu yang Espiritu Santo ang belag̱an kang lag̱i lug̱ud tung sistimang pag̱andar taa tung kaliw̱utan ang naa . Ya ray ipinatinir yang Dios tung yaten ug̱ud maintindian ta kung unu pay palaksu yang kalibrian ang naang ipinakdul na ta diw̱aldi tung yaten ekel tung pagpakugmatay ni Jesu-Cristo .
59005001	Recommendation	Naa w̱a yang ipagprangkaw ra tung mga manggaranen . Maskin maayen yang betang mi numaan , kanugunamu ka enged agyapun . Bag̱ay ang pisan tung numyu ang mag̱intraamu ra ilem tarangiten ang nunut da ka ta pag̱irisyaken mi ang yang kaalimbawaan mi , maning pa tung kinaw̱utanamu rang lag̱i ta mga pinitinsia . Ay kipurki siguradung dangatenamu ra ka enged yang sintinsia yang Dios .
66002010	Recommendation	Indiamu enged mag̱eled tung maskin unu pang mga pinitinsiaay ang dapat magdarangat tung numyu ang indi ilem buay . Patentenen mi yang mga isip ming mag̱agwanta ay indi ra ilem buay , paiseg̱en da ni Satanas yang may mga katengdanan asan ang yang duma tung numyu ipakalabus da nira ug̱ud asanamu ra nga tag̱amay nira ta reg̱es ang para mamalpasamu ra tung yeen . Magkatiniramu ra ta mga pinitinsia tung seled sam puluk ilem ang kaldaw . Purisu magpadayunamu ra ka enged ta ustu tung pagtaralig̱en mi tung yeen , maskin yay magakdan mi ta kamatayen mi . Siguradung pakdulanamu ra yeen yang maning pa tung sasang primyung nag̱ipagpadengeg tung sasang nandeeg tung karira . Anday duma , ipagpasapenamu ra yeen tung Dios ang asta tung sampang anda enged ang pisan ay katapus-tapusan na .
54006011	Recommendation	Piru ta yawang panirbian da tung Dios , ya rag lilingay mu yang pag̱amluk ta kuarta may yang tanan ang pag̱urubraen ta mga malalain ang asan maniel . Kung indi , yang sikaren mung paderepan ang yawa pirming magbuat yang magkatama , pirmi kang bilug yang isip mu tung nag̱auyunan yang Dios , ig pirmi kang mabaked yang pagtaralig̱en mu tung anya . Asta yang mga kaarumanan mu , gegmaan mu ka ta ustu ang durua kag kaamumu tung nira . Patentenen mu ka yang isip mung mag̱agwanta tung mga kaliwag̱an ang mapasaran mu .
59005005	Sin	Talagang pusawamu ra tung tanan ang kaayenan taa tung kaliw̱utan ang naa ang ya ra ka ilem ay nag̱apagustuan mi . Piru asan da nga pakbungay mi yang sasang baka ang nag̱ipatambek da ang andang pisan ay laum-laum na kung unu pay nag̱ielat tung anya .
66004004	Description	Dispuis , tung paliw̱ut yang siang atii , may duruang puluk may epat ang mga siang bulawan ang magkaanggid ka tung siang atiing sam bilug ig may kumarungan ka asan ang durua kang puluk may epat nga mamaepetan ang yang mga suut nirang mga aw̱el makukulit ig tung mga kulu nira may maninga binakurung ang bulawan ang yag susuklub ang yay pagpailala ang may pinandeeg̱an da nira .
66018007	Description	Kumpurming ya pa ag̱ari yang pagpadengeg na tung sadili na ig yang pagpapsaw na tung tanan ang kalelyag̱an na , ya ray pasukulan mi ta silut ang ipakdul mi tung anyang pagkunsimisiunan na . Kipurki yang nag̱ipagkesen-kesen nang pirmi tung isip na , ang tanya unu sasang raynang paggaraemen . Belag̱an unu balu tanya ig anda unung pisan ay dapat ang pagseeyan na ang asta tung sampa .
60003007	Recommendation	Pati yamu kang mga lalii , yang pagkarasawaen ming magkasawa , dapat ang intindien mi yang pagkabetang nirang maluw̱ay ta puirsa kay tung numyu . Pademdeman mi ka ang pati tanira pinaitaan da ka yang Dios yang kaneeman nang tinapnay ang tung uri kasiraanamu ra kang magpakigsapen tung anyang asta tung sampang anday katapus-tapusan . Purisu istimaren ming galangen ta maayen ug̱ud anda ray pagsangkelan yang pag̱arampuen ming magkasawa .
54002012	Recommendation	Indi nganing nag̱atugtanu yang mga baw̱ay ang magturuldukun tung mga lalii ubin mangatengdanan tung nira , kung indi , kaministiran mamagpamati ra ilem asan .
46001009	Faith	Talagang matalig̱an ta yang Dios ang ya ray buaten na ay tanya ka man ngani ay nagbeteng tung mga isip mi atiing primiru ang para magbiringkitanamu ra yang pag̱aningen nang “ Ana na ” ang ti Jesu-Cristo ang yay nag̱atingara tang pinakaag̱alen ta .
48005013	Recommendation	Ta yamung mga putulu , yang ipinagbeteng yang Dios tung mga isip mi ay ug̱ud ilibriamu ra anyang indiamu ra dapat ang magpasuitu tung mga katuw̱ulan ang para asanamu ra rin nga libri . Ug̱aring maskin maning da tiang libriamu ra , indi mi ra ilem padatelan yang pagkalibri ming atia ang suiltuamu rang magpaguyud si tung dating pagkatau ming mapinagpanadili . Kung indi , ekel tung paggeregmaan ming magpurutul , magpararanekanamu rang pirming mapagsirirbian ta matinlu .
59002012	Recommendation	Kapurisu maskin unu pay ianing ta , maskin unu pay buaten ta , eklan ta tung matinlung pasais ang katulad ka tung mga taung nag̱aintindi ang tung uri tanira insapuan da ka enged yang Dios natetenged tung tanan ang mga pag̱urubraen nira taa tung kaliw̱utan . Kipurki yang pitik ang usuyun nang manginsapu , ya ra yang kamtangan yang Matinlung Balita ang yay maning pa tung baklung katuw̱ulan ang kung tumanen ta , asanita ra nga luas tung pagpakirepen ta tung pagpakasalak ta kag asanita ra ka ngaeyangay ta ipagtuman ta yang nag̱auyunan yang Dios .
46012005	Faith	Sari-sari kang palaksu yang panirbian ta tung Dios may tung mga putul ta , piru sam bilug ilem ti Ginuu tang pagpaktel tung yaten ang panirbian .
45009005	Description	Dispuis yang mga kinaampu yamen ang na Abraham na Isaac ni Jacob ya ra ka man mismu yang pinamilik na atiing tukaw ang para yay buaten nang pamuaran yang nasyun nira . Ig kidispuis pa , landaw tung tanan , atiing pag̱ingtau yang pag̱aningen ang Cristong atia bilang Mananapnay tung nira , yang nasyun yamen mismu yay natauan na . Ang pagkatapus belag ya mamananged tung anya yang kadaklan ang mga masigkanasyunung mga Israel , ya mamanambing tung anya ang ya ra ka man mismu ay Dios ang makagag̱aem tung tanan ang ya kay bag̱ay ang dayawen tang asta tung sampang anday katapus-tapusan . Talagang magkabag̱ay ang pisan tia .
47001006	Description	Kada mapasaranami ra nganing ta mga kaliwag̱an , yang pakaw̱utun na , asanamu ra ka nga taw̱angay yamen . Ay kipurki , kada linga-lingaen da nganing yang Dios yang mga isip yamen , asanami ra ngaeyangay ta matinlung ipaglinga-linga yamen tung mga isip mi ang para maagwantaan mi ra ka yang mga kaliwag̱an ang magkapariu ka tung nag̱agwantaen yamen .
47001021	Faith	Dispuis yang pagpabaked tung pagrampilan yamen ni Jesu-Cristo pati yang pagrarampilan mi , ya ra yang Dios mismu . Ya kay nagpilik tung yeen ang para magamitaw ra anya tung planu na . Ya kay maning pa tung nagmarka tung yeen ang yuu anya ra ekel tung pagpatinir na tung yeen yang Espiritu Santo ang yay maning pa tung sasang pundung ipinatkaw na ang talagang kegngan na ka enged yang tanan ang pinangakuan na .
44010015	Recommendation	Mag̱aning si yang busis ang nagbitala tung anya , “ Yang kumpurming ipinagpabtang da yang Dios ang bag̱ay rang panganen , indi mu ra aningen ang liliien pa , ” mag̱aning .
66018009	Sin	Mag̱aning yang busis ang nagsugpat , “ Dispuis yang mga adi tung kaliw̱utan ang namangumbaw̱ay tung anya ig namagpapsaw ka tung tanan ang kalelyag̱an nira , kung mabandaw ra nganing nira yang taw̱uk yang siudad ang atiang nag̱asiruk , mamagtarangiten dang mamamukpuk tung mga debdeb nirang pamanganugun .
43014023	Faith	Mag̱aning ti Jesus ang minles , “ Kung tinu pay paggegmang matuud tung yeen , yang bitalaw yay magtumanen na . Purisu gegmaan ka ni Ama , ig ya ra kay palengtan yamen ni Ama ang pakeenan .
62004010	Grace	Naa yang ustung gegma . Belag̱an ang mag̱aning ang itay naggegma tung Dios , kung indi , tanyay naggegma tung yaten ang nagtuw̱ul tung pag̱aningen nang Ana na ang para magpabalaw̱ag tung sintinsiang dumangat da rin tung yaten ug̱ud asan da ngaulikay yang kasisilag̱en yang Dios tung yaten ang para asanita ra ka nga patawaray na tung mga kasalanan ta .
62001007	Faith	Piru kung pag̱usuyita ra tung masadlaw ang atu tung pagkamasadlaw na , durug tinlu yang pagpakignunut ta tung anya pati yang pagnurunutan tang magpurutul , ya ka . Ig kung disgrasia mapagbuatita ta kasalanan , maimung mapunasanita ka anya ekel tung pagpaturuk ni Jesus yang dug̱u na ang tanya ka man yang pag̱aningen nang Ana Na .
48004007	Grace	Anday dumang lagpakan na , kung indi , sasa may sasa tung numyu , yang pagkabetang mi nag̱uman da . Belag̱anamu ra pariu tung mga kirepen , kung indi , mga anaamu ra yang Dios . Dispuis kumus mga anaamu ra ka man anya , tung pusisiunamu rang magrisibi yang tanan ang kaayenan ang pinangakuan na tung mga ana na .
58001008	Faith	Piru maning taa yang inaning na tung pag̱aningen nang Ana Na : “ Ginuung Dios , yang paggaraemen mu dumayun ang asta tung sampang anda enged ang pisan ay katapus-tapusan na . Durung pisan agkatadleng yang paggaraemen mu tung mga kinasakpan mu .
43010033	Sin	Mag̱aning tanirang namagtimales , “ Belag̱an natetenged tung mga nagkarabuat-buatan mung matitinlu yang ipagpamatu yamen tung nuyu , ang indi , natetenged ya rag tiwakaway mu yang pagkadios yang Dios ! Kipurki yawa sasang tau ka ilem ang pagkatapus pag̱ambua pa ka enged ang yaway Dios ! ”
66014011	Description	Yang taw̱uk yang apuy ang pagpapinitinsiaan tung nira sigi-sigi ra ilem yang ukbu nang asta tung sampa ang anda enged ang pisan ay katapus-tapusan na . Kumpurming tinu pa man ay magtuu tung ayep pati tung bultung ipinasuad tung anya ig magpauyun da ka ang yang aran na imarka ra ka tung anya , kaldaw law̱ii , inding pisan maenayan tung pinitinsiang atiang asta tung sampa , ” ag̱aaning yang angil .
47004001	Faith	Kapurisu kumus maning ka man tia yang kantidad yang pagkaapustulung naang ipinagpiar yang Dios tung yeen natetenged ilem tung kaneeman nang durug dakul tung yeen , indiaw ra ka enged pagpaluw̱ay .
58013006	Faith	Purisu asanita ra ngaeyangay ta balur tang magkesen-kesen tung mga isip ta ang katulad ka tung sasang taung tukaw ang nabtang tung kasulatan yang inaning na ang mag̱aning , “ Ti Yawi yay yeen ang katabyang . Purisu indiaw ra ka enged mag̱eled , maskin unu pay buaten tung yeen yang sasa ka ilem ang masigkatauu , ” ag̱aaning .
45014003	Recommendation	Kung tinu pay pamangan ta maskin unu pang palanganenay , dapat ang indi maglamku tung mga kaarumanan nang indi pamangan yang tanan ang atia . Pati yang indi pamangan , dapat kang indi magpakusalak tung mga kaarumanan nang pamangan ay kipurki yang Dios mismu ya ngani ay nagrisibi tung nira .
45015005	Grace	Yang nag̱ipag̱ampuu tung Dios ang yay sarang ang magpaktel tung mga isip ta ang para indiita magmataka ang yamung tanan asan taw̱anganamu ra anyang mag̱uruyunan enged ta matinlu ang yay mag̱atu tung mga pasais ang ipinagpaita ni Jesu-Cristo .
58007027	Description	Kidispuis pa , anda kay kaministiran na ang kaldaw-kaldaw magpandasag ta mga ayep ang para ya ra rin ay iintriga na tung Dios ang pariu tung nag̱abuat yang dating mga pari ang yang dapat tukawen nirang intindien , ya ra mismu yang mga kasalanan nirang sadili , baklu pa yang mga kasalanan yang mga kaarumanan nirang nag̱apangerenganan nira . Ay yang anyang pagdasag mininsa na ra ilem ang anda ray ministir ang maumanan na pa atiing pag̱intriga na yang sadili na tung Dios ang nagpakugmatay para tung yaten .
62003017	Sin	Piru kung may sam bilug tung yaten ang may kaya ang pagkatapus nag̱adipara na yang sasang putul na tung ni Ginuu tang nag̱aliwag̱an da ta duru tung pagpangabui na , piru indi na ra ka ildawan , ya pa ag̱aring aningen ta pa ang tanya paggegma ra tung Dios ?
47005008	Faith	Ya ra ka man taang nag̱ipag̱aningu ang maktel ka enged ang pirmi yang isipu , ig kung papilikenaw , mas matinlu ang butwananu ra ilem yang maning pa tung balay ang pag̱atiniranu taa ug̱ud duunaw ra mapagpasapen tung ni Ginuu ta .
60002011	Recommendation	Mga putulung nag̱amaalu ta duru , yang pagkabetang mi tung kaliw̱utan ang naa midyu tung mga dayuanamu ka ilem ay yang ultimung baw̱anwaan mi , ya pa ag̱elatay mi . Purisu pagpaamanaw tung numyu ang kung unu pay dating kalelyag̱an mi atiing pagpanadiliamu pa , indi mi ra enged pagpanuntan ay kung tung gira pa ipananglitayu , yay pirming pagsangsang tung numyu ang para marangga ra yang pagtaralig̱en mi tung ni Ginuu ta pati tung pag̱urusuyun mi tung kalelyag̱an na .
60002017	Recommendation	Purisu , kung papagbilug̱unu ra yang nag̱ianingung atia , yang tanan ang mga masigkatau mi galangen mi tung matinlu . Yang tanan ang mga kaputulan ming mga tumatalig , maalen mi ka ta mupia . Yang Ama tang Dios , galangen mi ka ta ustung nunut da ka ta pag̱eled mi ang muya mapagbuatamu ta indi na nag̱auyunan . Pati ti Adi Cesar duun tung Roma , galangen mi ka ta ustu .
44007025	Description	Kanisip nang duun da ngaintindiay yang mga masigkanasyun na ang tanya gamiten yang Dios ang magpalibri tung nira tung kaliwag̱an nira . Ug̱aring indi ilem naintindian nira .
50003002	Violence	Kuidaw ! May mga masigkanasyunung mga Judio asan ang dapat amlig̱an mi ta mupia . Kipurki maning pa tung mga kirung durug kadilikadung palengtan . Ay pamagtulduk tung maning tung numyung tag̱a duma-rumang nasyun ang bakluamu ra unu nga risibiay yang Dios ang ultimung mga tauan na , dapatamu unung magpabuat ta tanda tung mga tinanguni mi ang para ilaladuamu ra unu ang katulad ka tung nirang mga Judio . Durug liwag yang pakaw̱utun na tung kumpurming tinu pay mananged ay kipurki asan da nga rangga yang pagtaralig̱en na tung ni Ginuung Jesu-Cristo ang bug̱us pa rin . Yang pag̱urubraen nirang atia durung pisan agkalaway tung pagterelengen yang Dios . Ay katimbang nang pamagpanluka ra ilem tanira tung mga taung nag̱akumbinyu nira .
56001016	Sin	Kung pabitalaen mu yang mga manigtulduk ang atia , pag̱aning ka ang may kaampiran unu nira tung Dios , piru asan da tung mga ubra-ubra nira nga bistuay ta ang belag matuud . Nag̱alawayan ngani yang Dios ang pagteleng tung nira ay pamagpasuag tung kalelyag̱an na . Maskin unu pang ubra-ubraay ang matinlu indi nganing kayanan nirang buaten .
45010002	Faith	Yang puiding aningenu natetenged tung nira ang talagang matuud , maskin duru ka man agkadererep tung pagturuuen nira tung Dios , piru belag̱an usuy tung tamang pag̱irintindien .
47001004	Grace	Pati tung mga isip yamen ang mga apustul , ya kay pirming paglinga-linga , maskin unu pang kaliwag̱anay ang nag̱apasaran yamen ug̱ud asanami ra ka ngaeyangay ta ipaglinga-linga yamen tung mga putul tang nag̱apasaran ka ta sari-sari kang mga kaliwag̱an ekel tung nag̱aispirinsiaan yamen tung paglilinga-lingaen na tung mga isip yamen .
55002015	Recommendation	Ta yawa , Timoteo , magpaderepa ang yawa sasang taung magluang aprubadu ra yang Dios ang talagang matalig̱an na . Magpakbunga ra tung sasang manig̱ubra ang anday dapat ang maeyakan na tung ubra na . Bilang puliduen mung puliduen yang pagwaraswasen mu yang kamatuuran ang para pirming usuy tung pitik .
53002004	Description	Kung maglua ra nganing tia , yay magpakigkuntra ta maayen tung matuud ang Dios pati tung kadaklan ang nag̱atutuuan ta mga taung yay ag̱aningen nirang Dios nira . Magpaambug da nganing tung sadili na ang tanya unu landaw tung tanan ang atia . Tegkaan na , magkarung da tung pag̱atiniran enged yang Dios ang para asan da magpailala ang tanya unu ay ultimung Dios .
49006004	Recommendation	Pati yamung mga ginikanan , kapin da enged yamung mga tatay , indi mi lalangan yang mga ana mi ta belag dang sukat ang pagkalalangan ang muya ya ray makanayan ta ikaerep nira tung numyung ipagsungun . Kung indi , eklan mi tung matinlung pasais yang pagparadakulun mi tung nira . Isipen ming lag̱i ang kung alimbawa ti Ginuung Jesus din ay ginikanan nira , kung ya pa ag̱ari yang mga pasais nang manuldukan kag magdisiplina tung nira ang may kanunut na kang gegma .
45008037	Grace	Piru maskin pang mga maning tiang mga kaliwag̱an ay mapasaran ta , indiita ra ka enged madeeg̱an , kung indi , masalapayan ta ra ka enged ang pisan natetenged tung pagpakigsasa tung yaten yang sasang naggegma tung yaten ang asta pinakugmatayanita ra nganing anya .
44026014	Violence	Pagpadagpa yamen ang tanan tung tanek , unaw̱is may nagngelung busis ang pag̱aning tung yeen tung bitalang Hinebreo ang mag̱aning , ‘ Ay Saulo , ayw̱at nag̱adereeg-deeg̱anaw nuyu ? Yang kaalimbawaan mu maning pa tung sasang bakang panagbeng tung ayung matarem ang nag̱ipagtudyuk-tudyuk tung anya . Yang nag̱atigbak mu yang sadili mu mismu , ’ ag̱aaning .
66002009	Sin	Nag̱askeanu yang mga pinitinsiang nag̱apasaran mi . Nag̱askeanu ka ang maskin maliliwag̱enamu ka man , piru manggaranenamu tung nag̱auyunan yang Dios . Nag̱askeanu ka yang nag̱ipagbangdan tung numyu yang mga Judio asan ang para ya ray paglainan ta isip yang gubirnu tung numyu . Kumus tanira mga Judio ka man , pamansianing ang ultimu ilem unu tanira ay matuud ang mga tauan yang Dios ang pagkatapus belag ka . Kung indi , yang pagpaturuw̱ulunan nirang sam pundaan belag yang Dios ang katulad tung nag̱alaum nira , kung indi , ya ra ti Satanas mismu .
46013006	Faith	Indi kag sadyaan kung may sasang aruman nang pagbuat ta malain , kung indi , masadya enged tung isip na kung pagbuat ta matinlu .
59001021	Recommendation	Purisu maskin unu pang malalawayay , ipamlek ta rang luw̱us . Asta yang maskin unu pang malalainay ang naanaran tang tukaw , lipaten ta ra kang tanan . Pakdulan ta ta lugar yang bitala yang Dios ang nunut da ka ta pagparanek ta tung anyang magpatulduk ang para rumabung da ka enged yang kamatuuran ang ilinuak na tung mga isip ta . Ay ekel tung builu na tung mga isip ta , asanita ra nga libriay na tung pagpakasalak ta .
46003006	Grace	Ta yeen , yang turnuu , maning pa tung yuuy nagluak . Ti Apolos tanya , yang anyang turnu , maning pa tung yay nagbenyag tung ilinuaku . Piru yang nagpalawlaw , ya ra yang Dios .
66014008	Sin	Numanyan may sam bilug sing angil bilang pangyadwa ra ang ya ray nagdasun ang luminua ang yay nagbitalang mag̱aning , “ Salamat tung Dios ! Talagang gew̱a rang pisan yang siudad yang Babilonia ang bantug da rin tung intirung kaliw̱utan . Ya ra ka man yang siudad ang nagpanangway tung tanan ang mga nasyun yang sasang irinemen ang maiseg ug̱ud mamanginlasay ra tung Dios ig durung kalelyag nirang mamagsagyap ta mapakli nira tung anya ang para yay pag̱ineteg̱an yang mga isip nira . ”
43015014	Recommendation	Yamu ray magkaw̱ig̱enung mga ungkuyu kung magtumanamu yang kumpurming nag̱ituw̱ulu tung numyu .
62005021	Recommendation	Kapurisu ta numyung agkaw̱ig̱enung mga anaw , kumus ti Jesus yang matuud ang Dios , magbantayamu ra ta mupia tung mga sadili mi ang indiamu enged magtalig tung maskin unu pang bag̱ayay ang nag̱ipakli yang mga tau tung Dios ang nag̱apagamenan . Ya ra ilem tia ay masulatu tung numyu , Juan ang pag̱aningen ang pagmaepet-epet
55003006	Sin	Nag̱apabantaya rang lag̱i yeen ay kipurki maskin numaan may mga manigtulduk ang pamagbuat da ta magkapariu ka tung mga maning ka tiang pag̱urubraen . Kipurki durug kaansianung mag̱armunia tung may mga balay ang basta makled ilem ang para mag̱aral da unu natetenged tung bitala yang Dios buat . Yang katuyuan enged nira , ya ra yang mga baw̱ay ang erekel-ekelan ta kulu ang basi pa ra ilem madayaan da nirang papanangeren tung kumpurming nag̱itulduk nira . Malpes da ilem ang makumbinsir nira , ay teleb dang lag̱i ta kasalanan yang mga baw̱ay ang atia ig dereeg̱en yang mga kalelyag̱an nirang sari-sari ra ilem .
49004015	Faith	Kung indi , padayunan tang usuyun yang matuud ang nag̱itulduk ig ya ra kay ipagpakigkesen ta tung mga kaarumanan ta ang bistu ka yang pagmaal ta tung nira . Tung maning tiang palaksu , asanita ra magminepet tung pag̱irintindien ta tung mga kalelyag̱an ni Jesu-Cristo ang yay maning pa tung sasang kulu ta .
49004003	Faith	Yang paawatan mi enged ang asikasuen ya ra yang pagsarasaan ming magpurutul ang ya ra ka man ay ipinagpaeyang yang Espiritu Santo tung numyu . Anday dumang papanaw mi tia , kung indi , pirmiamung magberegkes-begkesan ang mag̱uruyunan ta matinlu .
44009005	Description	Mag̱aning ti Saulong nagtimales , “ Ayw̱a , tinua pa ? ” Mag̱aning ka yang busis ang tuminuw̱al , “ Yuu ti Jesus ang nag̱adeeg-deeg̱an mu .
60003015	Recommendation	Kung indi , pirming demdemen mi ang ti Jesu-Cristo yay Ginuu ming may kagaeman nang pinakaabwat tung tanan . Pirmiamu ra kang riparasiun ang manuw̱al tung kumpurming magtalimaan tung numyu kung ayw̱at nag̱asiguru mi rang lag̱i ang nag̱aelatanamu ra yang Dios ta sasang kaayenan ang inding pisan mapasiring-siringan .
44007033	Recommendation	Ag̱aaning yang Dios tung anya , ‘ Kuaten mu ra atiang mga sandalyas mu ay kipurki yang lugar ang naang nag̱akegngan mu sagradu ra sigun tung yeen ang pagpailala tung nuyu .
62002024	Faith	Kapurisu ta numyu , yang bitalang ipinagngel tung numyu atiing primirung pagtalig mi tung ni Ginuung Jesus , kaministiran ang ya enged ay pag̱ineteg̱an ta isip mi ang para dayun-dayun yang pagpakigkapulit mi tung ni Jesus ang yay pag̱aningen ang Ana , durua tanira yang pag̱aningen nang Ama na .
43008051	Faith	Iugtulu tung numyu yang kamatuuran , kung tinu pay mananged tung nag̱itulduku , indi ra ka enged madeeg̱an ta kamatayen . ”
66020011	Description	Pagkatapus may naitaung dakulung pagkarungan ang kulit pati yang pagkarung asan naitaw ka . Yang katanekan may yang kalangitan parariu rang napareng tung katalungaan na . Indi rang pisan naitang uman .
46006013	Recommendation	May katadlengan pa yang duma ang pag̱inatuay unu yang pamangan ta may yang tian ta . Dispuis tung uri ta kaldaw unu parariu ka ilem unung pelkan yang Dios ta pangaministiran nira . Kung tung bag̱ay , tama ka rin tii . Piru kung natetenged tung tinanguni tang naang bilug , iugtulu tung numyu , yang katuyuan na belag̱an ang mag̱aning ang para gamiten tang mangumbaw̱ay , kung indi , ang para gamiten tang ipagpadengeg tung ni Ginuung Jesus . Ig tanyang Ginuu ta yay pagsuitu tung mga tinanguni tang naa ang kumpurming unu pay mga kaministiran na ay tanya ra ilem ay pag̱ingalukan ta .
45006011	Faith	Ig disir , pati yamu , kumus pagkinapulitayamu ra ni Jesu-Cristo , maning ka tia yang pagpabetang mi tung mga sadili mi . Kung natetenged tung dating kalelyag̱an ming magpakasalak , patayamu ra ka . Kung natetenged man tung rilasyun mi tung Dios , nag̱abuiamu ra ka para tung ikadengeg na .
47002014	Faith	Abaw piru , maskin maning da tii yang palaksu yang pag̱irisipenu , durung pisan agkadakul yang pagpasalamatu tung Dios natetenged tung pag̱erekelen na tung yamen . Ay kumus pinapandeeg na ti Jesu-Cristo tung tanan ang namagkuntra tung anya , asanami kang pirmi nag̱ipagapil na . Nag̱agamitami ka anyang pagpaintindi tung mga tau natetenged tung ni Jesu-Cristo ang yay maning pa tung sasang paamut ang pag̱ulimpeg da yang banglu na tung maskin ay pa ilem .
62001005	Grace	Ya ra taa yang nagngel yamen tung ni Jesu-Cristo ang pagkatapus numanyan ya ra kay nag̱ipagpaintindi yamen tung numyu . Yang pagkadios yang Dios limpiung pisan . Yang kaalimbawaan na maning pa tung sasang durung pisan agkasadlaw ang anda enged ang pisan ay laket nang makiklep , maskin gesye ilem .
43006037	Grace	Piru yang tanan ang nag̱ipagtalig ni Ama tung yeen , luw̱us ang magkaradangep tung yeen ang para mampatapnay tung yeen , ig kumpurming tinu pay magdangep tung yeen , indi ra ka enged pangindianu .
58013001	Recommendation	Idayun ta ra yang paggeregmaan tang magpurutul tung ni Ginuung Jesus .
58007025	Grace	Kapurisu tanya kayanan na rang pisan ang panapnayen yang mga taung kumpurming magtalig yang sadili na tung anya ang para iparampil na tung Dios . Ay ya pa ag̱ari , nag̱abui nganing tanya ang asta tung sampa ay ug̱ud mapangerengan na tanirang ipag̱ampu tung Dios .
43019015	Violence	Atii , namaglelpaken si tanira ang mag̱aning , “ Ala , ipaimatay ra , ipalansang da tung krus . ” Mag̱aning ti Pilatong nagtimales , “ Ayw̱a , yang adi mi , gustu ming ipalansangu tung krus ? ” Atii , yang mga paring atiang arabubwat ta katengdanan , ya ray namansituw̱al ang mag̱aning , “ Anday dumang adi yamen , kung indi , ultimu ilem ti Adi Cesar duun tung Roma , ” mag̱aning .
45011005	Grace	Maning kang pisan tia yang laksu na tung mga panimpu ta simanyan . Ay kung ikumpalar pa tung kinadaramelen yang mga kaarumanan tang mga Israel , itang mga Israel ang nagtalig da yang mga sadili ta tung ni Ginuung Jesus ang nagpatapnay maning pa tung eperita ra ilem nira . Pininig̱ita ra nganing yang Dios ang mag̱ing mga tauan na natetenged ilem tung kaildaw nang ipinagpaita na tung yaten ang durung pisan agkabew̱ereng .
66017002	Sin	Yang mga adi tung kaliw̱utan namangumbaw̱ay ra tung anya pati yang kadaklan ang mga taung pamagtinir tung kaliw̱utan ang naang kumpurming pagpaguyud pa tung sistima na , nangabuu ra ka tung irinemen ang itinangway na sigun tung pangita nang durug kalaway , ” mag̱aning yang angil tung yeen .
45012010	Recommendation	Kaministiran ka ang yang paggeregmaan tang mga tumatalig sasa may sasa asan da ipatupuay ta tung paggeregmaan ang lutuk yang magpurutul ang sereked tung tian . Magturukawanita rang magdarayawan .
45008014	Faith	Talagang matuud ang yay pagnatisan ta kipurki yang kumpurming pagpaguyud tung Espiritu Santo yay matuud ang mga ana yang Dios .
66012003	Description	Pagkatapus may sam bilug sing pruibang luminua si tung langit . May sasang dragun ang durug dakul ang yang kulay na mapula . Pituy kulu na ang karamped ka ta kuruna , may sam puluk ay sungay na .
45008017	Faith	Dispuis pa , kumus mga anaita ra ka man anya , ig disir , tung uri pakdulanita ra ka anya yang tanan ang mga kaayenan ang nag̱ielat na tung yaten ug̱ud magkasira-siraanita ra ka ni Jesu-Cristong magpalg̱ud tung tanan ang ibinaratu yang Dios tung anya . Nag̱asiguru tang matuud tia natetenged simanyan nag̱apasaranita ra nganing ta mga pinitinsia arangan da ilem tung pagpakigsasa ta tung ni Jesu-Cristo ug̱ud tung uri , idamayita ra ka tung anyang mapadengeg̱an .
54005017	Recommendation	Ibaliku ra kanay tung mga pamagmaepet-epet ang kada sam pundaan . Kung matinlu yang pagmaepet-epet nira ang pamanirbian tung mga kaarumanan nira , magkabag̱ay kang galangen nira ta maayen kag riparaen ka nira kung agkulangen da nganing tung mga kaministiran na . Kapin da enged yang pamagpakabedlay ang pamagprusigir tung pag̱araralen nira tung bitala yang Dios may tung pagturuldukun nira .
46008007	Sin	Ug̱aring ilem , belag̱an ang mag̱aning ang yang tanan ang mga tumatalig nag̱aintindi ra ang katulad ka tung numyu . Kipurki may mga putul mi asan tung grupu mi ang masyadung nagkaanad da tung dating pagturuuen nirang tukaw tung mga ginuu-ginuung mga maning tia . Purisu ya ray nag̱atengeran na ang asta ra ilem simanyan , kung alimbawa , magpakisaru si tung karning isinag̱ud tung sasang ginuu-ginuu duun mismu tung pagtuuan tung bultu na , anday dumang mapanimanan nira , kung indi , asan si nga mansaay nira yang mga sadili nira tung pagturuuen nirang atia tung sasang may pagkadios na tung pag̱intindi nira .
43015002	Grace	Yang mga sanga-sangang kumpurming indi pamurak , ya ray pukisen na ig yang kumpurming pamurak ya ray nag̱alumpiuan nang nag̱aetepan ug̱ud mas pang manggalet yang pamurak na .
60005003	Recommendation	Indiamu ra enged magpalandaw tung mga sadili ming maglalang da ilem ang maglalang tung nirang ipinaepet ka ilem yang Dios tung numyu , kung indi , yang mga tinanguni mi mismu ipaunung mi ra ka tung mga pag̱urubraen ug̱ud may mulidung maita nira tung numyung matinlung mapausuyan nira .
52004013	Recommendation	Simanyan , mga kaputulan , durung gustu yamen ang maintindian mi natetenged tung mga kaarumanan ming mga tumatalig ang nagkarapatay ra kung unu pa enged ay mainabu tung nira tung uri . Sipurki kung maintindian mi tia , indiamu ra magpakapungaw ang subra ang katulad ka tung kapupungawen ang nag̱asinti yang napatayan ang anday nag̱ipagpakisew̱at nirang mabui si kang uman .
58011029	Description	Dispuis natetenged ka man tung pagtaralig̱en nirang mga kinaampu ta tung Dios , nangapanaw ra duun tung kakngaan yang teeb ang atiang pag̱aningen ang “ Mapula ” ang asta nangatindak da ang yang pinanawan nirang atii langung tanek . Piru yang mga tag̱a Egiptong namagrutus tung nira , atiing namansitag̱am dang mamagpanaw ka duun , pinanampekan da tanira yang teeb ang nagbinalikay ra ang asta nagkaralemes da ilem tanirang tanan .
44007020	Description	Tung panimpung atiing durung pisan agkaliwag ya ray uras yang pagkapangana tung ni Moises . Tanya durug tinlung mulang telengan .
58005002	Grace	Dispuis , puiding mapagpasunaid tung mga aruman nang tau ang nag̱atalang pa natetenged indi pa nag̱aintindi kung ya pa ag̱aring mag̱usuy tung magkatama , ay maski tanya mismu nganing , malpes da ka ilem ang mapagbuat ta kasalanan .
45013012	Recommendation	Idayunu ra kanay yang pananglit . Katulad tung law̱ii ang magtataklib da , yang pisan yang kaalimbawaan yang panimpu ta simanyan taa tung kaliw̱utan ang naa . Yang dating sistimang pag̱andar balaw̱ag ang pisan tung kalelyag̱an yang Dios . Piru alenget da ka yang uras ang ipagpakli na ta sasang durung pisan agkatinlung panimpung pinangakuan na ang yay nag̱ipananglitu tung kaldaw . Purisu kung may mga ubra-ubra ta pang malain ang katulad ka tung nag̱abuat yang mga tau tung makiklep , ipamlek ta rang luw̱us . Yang dapat ang paderepan ta ya ra yang pagburuaten ang matitinlu ang may taw̱ang na tung yaten ang manguntiel tung mga panuksu yang kuntrariu ta ang katulad ka tung mga sundalu ang basta kaldaw ra nganing , ya ray nag̱ipagsuut nira ta mga isangkap nira tung mga tinanguni nira ang para simpan dang manalunga tung mga kabatuk nira .
49006009	Recommendation	Pati yamung may mga kirepen , ya ka . Yang pag̱erekelen mi tung nira , kaministiran ang eklan mi ra ka tung magkatama ang magkapariu ka tung nag̱ianingu tung nira nungayna . Purisu ustu ra tiang pagpamaleg mi tung nira . Kipurki nag̱askean mi ra ka ang ta yamu pati yang mga kirepen mi sam bilug ilem yang pangag̱alenan mi duun tung langit . Ang pagkatapus tung anya , andang pisan ay pinilikan , kung indi , pantay-pantay ilem .
45012015	Recommendation	Dispuis , kung may putul tang may pagpakasadyaan na , magpakigsasaita ra ka tung anyang magpakasadya . Kung may putul tang mag̱sampien da ta pagpungawan na ang kung kaisan ya ra kay nag̱ipanangit na , ya ka , pakigdamayan ta ra ka tung kapupungawen nang magpakigtangitita ra ka .
45002005	Sin	Piru ay pa w̱a ? Belag yawag panligna , yawag pagpakateg̱as ang pagpadayun ka enged tung pagpakasalak mu . Purisu yang kaalimbawaan na , maning pa tung nag̱ipagluug mu rang nag̱ipagluug yang parusang dumangat tung nuyu tung uras ang ipagpaita ka enged yang Dios yang kasisilag̱en na ang ya ra kay uras ang ipagpabistu na kung unu pay luluaan yang pagsirintinsiaen na tung mga tau ang yay magkatamang pisan .
44014019	Violence	Numanyan , atiing pagpadayun na Pablo yang pagparakaw̱utun nira tung mga tau ta mabuay-w̱uay , may mga Judiong tag̱a Antioquia may tag̱a Iconio ang baklung namansikaw̱ut . Kumus pamagpasuag da kang lag̱i tanira tung ni Pablo , dayun dang namagsulsul tung mga taung buntun ang tag̱a Listro ang asta namagpamatu ra tung ni Pablo . Pagkabatu nira , dayun da nirang ginuyuran ang ipinalua tung siudad ay kalaum nira patay ra .
43013021	Description	Simanyan , pagkaaning ni Jesus yang mga bag̱ay ang atia , naliwag̱an da ta mupia ta pag̱isip . Purisu indi ra napag̱egtem , kung indi , dayun dang nagprangka tung yamen ang mag̱aning , “ Naa w̱ang ianingu ra tung numyu talagang matuud . May sam bilug tung numyung nag̱apangugyatanu ang yay magtraidur tung yeen , ” mag̱aning .
48003022	Faith	Kung indi , bistung pisan tung kasulatan kung unu pay nag̱abtangan tang mga tau ang pulusita kemkem yang kalelyag̱an tang magpakasalak . Nagkamaning da ta maning tia ay ug̱ud yang pagpakdul yang Dios tung yaten yang pinangakuan na duun da ilem ipatielay na tung pagtalig tang magpatapnay tung ni Jesu-Cristo .
66011007	Violence	Kung matapus da nganing tanira ta pagpaingmatuud nira tung mga tau , may sasang ayep ang duun maglua tung bulalut ang atiing pinakaadalem ang yay magpakigkuntra ta maayen tung durua nga tauan ang atia ang asta deeg̱en nang pangimatayen .
58003014	Faith	Nag̱apaamananamu ra yeen ta maning tia ay dumayun yang kaampiran tang naa tung ni Jesu-Cristo basta indi ilem mag̱uman ang asta tung sampa yang kasiguruan ta ang talagang matuud yang pinananged ta natetenged tung anya atiing primiru .
45008010	Faith	Piru kumus pagtinir da ti Jesu-Cristo tung numyu ekel tung Espiritu Santong ipinatinir na tung numyu , maskin suitu ka man ta kamatayen yang mga tinanguni mi natetenged ka man tung pagkamakinasalananen mi , piru pinaeyanganamu ra anya ta nag̱ipagpangabui ming baklu gated inusgaranamu ra yang Dios ang saluamu rang pisan tung pagterelengen na .
44007052	Sin	Andang pisan ay manigpalatay yang bitala yang Dios atiing tukaw ang indi ra pinagdeeg-deeg̱an yang mga kinaampu ta . Pinangimatay pa nganing nira yang pag̱apanuw̱ul yang Dios ang atiang nagkaraulang tukaw natetenged tung paglua yang sasang taung piliken yang Dios ang magtalus tung tanan ang ipatuman na tung anya . Ang pagkatapus numanyan yang taung atia yamu ra ka mismu ay nag̱intriga tung anya tung pudir yang mga tag̱a Roma ang para imatayen nira .
48005021	Sin	
43012036	Faith	Mas matinlu , mintras taanaw pang pagpasanag tung numyu , magsukuamu rang lag̱i tung yeen ang magtalig ug̱ud mapalg̱uramu ra ka yeen tung masadlaw , ” mag̱aning . Numanyan , pagkaaning ni Jesus tii , diritsyu rang nagpanaw ang nantaluk .
58003002	Faith	Kaministiran ang ya ray buaten ta ay natetenged tanya napruibaan dang talagang matalig̱an yang nagpiar tung anya ta katengdanan ang katulad ka tung ni Moises ang yay nag̱erekelen tung kabilug̱an yang mga tauan yang Dios atiing tukaw ang yang kaalimbawaan nira maning pa tung pamalay-w̱alay na .
56003006	Grace	Ya ray ipinalampud yang Dios tung yaten ang yang apiktar na tung yaten , maning pa tung ita bukbukay ta waing bastanti ang duun ipatielay na tung pinagtalus ni Jesu-Cristong nagyari rang Mananapnay ta .
44004036	Description	Pariu ra duun tung binuat ni Jose ang atiang pinapuanggaan yang mga apustul tung ni Bernabe . Ay yang puntus yang puangga nang atii tung bitala nirang Hinebreo ay sasang taung maskeng magpaktel tung isip yang aruman na . Yang taung atia duun ipanganaay tung pulung paggug̱uuyan ang Chipre ig tanya sasang kanubli ni Levi .
48006009	Recommendation	Dispuis ta yaten ang pagbuat ta matinlu , indiita ra ilem magpaluw̱ay . Ay kipurki kung kumaw̱ut da nganing yang uras ang magkatama tung pag̱intindi yang Dios , mapatebasan ta ra ka enged yang pinakabedlayan ta basta indiita ra ilem magmataka .
48002019	Faith	Ay kipurki natetenged tung pagturumanenu yang mga katuw̱ulan ang atia , asanaw ra mismu nga plekay ta ipagtalig̱u ang asanaw ra nga risibiay yang Dios . Nagkamaninganaw ra ta maning tia ay ug̱ud asan da makuat yang sasang pagsagang da rin tung yeen ang indiaw magkatinir ta kaampiranu tung Dios . Ay atiing pagpakigkapulitu tung ni Jesu-Cristong ilinansang tung krus , asanaw ra nga luasay tung pagpasuituu tung mga katuw̱ulan ang kalaumu ra rin ang asanaw nga risibiay yang Dios natetenged tung sadiling ketelung pagtuman .
66011001	Recommendation	Taa numanyan , may sasang panukat ang maninga bastun ang ipinakdul tung yeen ang para ipanukatu . Pagkatapus dayunaw rang tinuw̱ul yang Dios ang inaning , “ Ala , magpanawa ra . Sukaten mu ra yang pagtuuan tung yeen ang pinakalusu pati yang midyu lamisaan ang pagparataw̱ukan ta paamut duun . Bilangen mu ra ka yang kinadakel yang mga taung pamagtuu tung yeen duun .
66014004	Description	Yang mga taung atia , ya ra yang mga taung indi ra enged namagpamansa tung mga sadili nirang namagtuu tung ayep , kung indi , binilug da nira yang isip nira tung pag̱aningen ang Karniru ang indi ra ka enged namamalpas tung anya , maskin ay pa ilem ngaeklay na , maskin ya pay magakdan nira ta kamatayen . Tung tanan ang mga tau tung kaliw̱utan , ultimu ilem tanira ay ginawad nang ipinampaulik tung Dios . Bug̱us da yang mga isip nira tung Dios durua yang pag̱aningen ang Karniru ang ya ray pinag̱intrigaan nira yang mga sadili nira .
66009007	Description	Dispuis pa kung telenganu yang mga apan ang atiang nag̱ianingu , midyu tung mga kabayung isinimpan dang saayan yang mamanuyu tung gira . Tung mga kulu nira midyu tung may yag susuklub ang yay pagpailala ang tanira mamandeeg da . Yang mga ityura nira midyu tung ityura ta tau .
60002016	Recommendation	Magpaitaamu ang yamu may kalibrian mi , piru yang pagkalibri ming atia , indi mi ilem buaten ang sasang sapin ming magbuat ta malain . Kung indi , yay gamiten ming manirbian tung Dios tung tanan ang mga ubra-ubra mi .
54004010	Faith	Ya ra ka nganing ay natengeran na ang pagpakabedlayitang pagpaawat tung pag̱urusuyun ta tung kalelyag̱an yang Dios . Kipurki tanyang makagag̱aem yay pag̱ineteg̱an yang isip tang pakdulanita ra anya yang pinangakuan na ang tanya ka man yang manigpanapnay tung maskin tinu pang tauay bilang tung kumpurming magtalig yang sadili na tung ni Ginuung Jesus .
58010029	Sin	Kung maning tia yang sintinsiang nalambeg̱an yang sasang taung nagliked tung dating ipinagpakigpaig̱u , tung pag̱intindi mi , unu ra ilem w̱asu ay mabtangan yang sasang tau ang mismu yang pag̱aningen ang Ana Yang Dios ya pa kay pinanambingan na ang maning pa tung pinagliked-likeran nang pinagteg̱ed-teg̱ed ang anda enged ay kuinta na ? Unu ra ilem basu ay panampetan yang taung atia ang yang dug̱u mismung ipinaturuk ni Ginuung Jesus ya ka pa man ay pinangaasan nang ibinitalang pastikular ka ilem ? Ang pagkatapus yang dug̱ung atia ya pa ka man ay nagpabaked tung baklung patakaran ang ipinagpakigpaig̱u yang Dios ang asan da ka rin tanya nga pabag̱ayay tung anya ! Unu ra ilem basu ay pakaw̱utun yang taung atia ang yang Espiritu Santo mismung nagtandeg tung isip na natetenged tung kaneeman yang Dios kung ya pa ag̱aring mapalg̱uran na , ya ka pa man ay pinaginsultu na ? Anday dumang mabtangan yang taung maning tia , kung indi , bag̱ay ang pisan tung anya ang yay sintinsiaan ta mas malbat kay tung ipinakdul tung sam bilug ang nagliked tung dating patakaran atiing tukaw .
43020021	Grace	Utru si , mag̱aning si tung yamen , “ Paeyanganmu ra yang Dios ta paglimengan yang mga isip mi . Katulad ka tung yeen ang tinuw̱ulaw ni Amang magpaingmatuud tung mga tau natetenged tung anya , yamu ya ka . Tuw̱ulunamu ra ka yeen ang magpaingmatuud natetenged tung yeen . ”
65001016	Sin	Ag̱aningenung temeng dang pisan yang inula nang atii tung mga manigtulduk ang atiang namampakled da asan tung numyu . Ay kipurki kung tung pamitala nira pirmi ra ilem ang pagburutung-butungun natetenged belag̱an kuntintu tung mga isip nira yang pagkabetang nira taa tung kaliw̱utan ang naa kung kaisan , ya ra ka dayun ay nag̱ibangdan nira tung Dios ang ya unu ay kamali na . Kung tung pag̱urubraen man , pirmi ra ka ilem ang pamagpapsaw tung mga kalelyag̱an nirang sadili . Dispuis pa , puirting pagpaambug tung mga sadili nira ig durug kaansianung mamagbuladas ang para maeklan ilem nira yang nag̱atingwa nira .
66006015	Description	Pagkatapus yang tanan ang belag̱an mga tumatalig tung ni Jesus tung bilug ang kaliw̱utan mag̱ing mga adi man mag̱ing may mga katengdanan man mag̱ing mga iniral man mag̱ing mga manggaranen man mag̱ing mga darakulung mga tau man asta yang kadaklan ang mga tau , mag̱ing turuw̱ulun man kag belag , luw̱us dang namansitaluk duun tung mga leyang ubin tung mga sirung yang mga yuntu tung mga bukid .
66021008	Sin	Piru kung tinu pay talawan ang mag̱usuy tung kalelyag̱anu nusias ya ray magakdan na ta malain , kung tinu pay namalpas da tung ni Jesus ang indi ra idinayun na yang pagtaralig̱en na tung anya , kung tinu pay nagpakled tung mga ubra-ubrang malalaway ang duun da nga mansaay na yang sadili na , kung tinu pay nangimatay tung masigkatau na , kung tinu pay kumbaw̱aynen ubin kunlaliien , kung tinu pay paggamit yang kinatakwanan ang liit tung indi nag̱aita , kung tinu pay nagtuu tung mga bultung ipinakli tung yeen , pati yang tanan ang mga taung buklien , anday dumang panampetan nira , kung indi , ya ra yang aw̱uyuk ang pag̱apuy ang yang pag̱aningen ang asupri , ya ray nag̱ipagpagkal . Yang aw̱uyuk ang atia , ya ra ka man mismu yang pag̱aningen ang yadwang kamatayen , ” ag̱aaning yang Dios .
44022016	Recommendation	Purisu numaan unu pa pay elatan mu ? Ala , magbungkarasa rang magsimpan ang magpabenyag . Asan da nga papruibaay mu tung pagkamatuud ang ta yawa nag̱ambaya ra ka man tung ni Ginuung Jesus ang magtapnay tung nuyu ang asana ra nga punasay na tung mga kasalanan mu . ’
66009008	Description	Yang mga bua nira midyu tung bua ta mga baw̱ay . Yang mga isi nira midyu tung isi ta mga liun .
55002024	Recommendation	Ay ta yaten ang pagpaturuw̱ulun tung ni Ginuung Jesus , dapat ang indiita enged magpakigsuay tung mga tau , kung indi , dapat magpakaamumuita maskin tung ninu pa , maskeita kang mamadbad ta isip tung luay-luay ilem ang pametang-betang ig mapinaurayenita ka ta kinaisipan .
51002005	Faith	Ya ra kay natengeran na ang nag̱apaawatanamu yeen ta mupiang nag̱apasanag̱an ang nunut da ka ta pag̱arampuenung maderep , kipurki maskin andawaw ka man asan ang pagpadag̱en-dag̱en tung numyu , piru ekel tung kagaeman yang Espiritu Santong pagtinir tung yaten , katimbang nang asanaw ka enged tung numyu ay pirmiamu ka man ang nag̱ademdemanu . Yang pagparaawatenung naa nunut da ka ta kasadyaan yang isipu natetenged nag̱askeanu ra ang yamu asan pagsarasaan da ta matinlu ig mabaked ka yang pagtaralig̱en mi tung ni Jesu-Cristo .
60003012	Sin	
53002013	Faith	Mga kaputulan ang nag̱amaal ni Ginuu ta , indi enged maimu ang indiami magpasalamat tung Dios ta muya-muya natetenged tung numyu . Yang nag̱apasalamatan enged yamen tung anya ay atiing anda pay nag̱aimu , pinatemenganamu ra kang lag̱i anyang tapnayen ekel tung pagpananged mi tung kamatuuran may tung pag̱urubraen yang Espiritu Santo tung mga sadili mi ang asanamu ra ngaipabag̱ayay na tung Dios .
66022011	Recommendation	Purisu kumus gesye ra ilem yang uras baklu mainabu ra , kumpurming tinu pay pagbuat ta malalain ang makamamansa tung sadili na , ya ra ka ilem ay padayunan na . Ug̱aring kumpurming tinu pay pagbuat ta magkatama tung pagterelengen yang Dios ig bilug yang isip nang pag̱usuy tung nag̱auyunan na , ya ra kay dapat ang padanayan na , ” ag̱aaning yang angil .
44002038	Faith	Mag̱aning ti Pedrong nagtuw̱al , “ Manlignaamu ra tung binuatan ming atia tung anya ig sasa may sasa tung numyu masigpabenyag ang masigpailala tung publiku ang talagang nagsukuamu ra ka man ang matuud tung anyang nagpagaem . Ya ray buaten mi ug̱ud mapatawaramu ra yang Dios tung mga kasalanan ang nagkarabuat mi . Atia , buluntaranamu ra ka anyang patiniran tung Espiritu Santo .
52005015	Recommendation	Sasa may sasa tung numyu masig̱amlig ang indi enged mangimalesan tung aruman na . Kung indi , yang dapat ming sikaren ang pirming magburuatanamu ta ikaayen ming magpurutul . Pati yang mga kaarumanan ming belag̱an mga tumatalig , ya ka , buatan mi ka ta maning ka tia .
45001027	Sin	Maski nganing yang mga lalii nira , ya ka . Yang natural nirang mangay tung sasang baw̱ay binutwanan da ka ilem nira ay naeyangan da ta ipagkursunada nirang makinit tung masigkapariu nirang mga lalii . Teed mi tia , lalii may lalii pagbinuatay ta durug kalalaway ang andang pisan ay eyak-eyak nira ! Purisu yang parusang sukat tung nira ya rang pisan tiang nag̱ibales yang Dios tung nira natetenged ka man tung pag̱irintindien nirang atia tung anya ang durung pisan agkakamali .
50002018	Recommendation	Purisu pati yamu , ikasadya mi ka yang pag̱irintrigaen mi yang mga sadili ming bug̱us tung Dios asta yang pag̱irintrigaenu , ya ka .
44003019	Recommendation	Purisu ta numyu , magsug̱atamu rang magbalik tung Dios ug̱ud mapunasanamu ra anya tung mga kasalanan mi .
66021025	Description	Dispuis yang mga purta yang siudad indi ra enged siraduan . Anday kaministiran ang siraduan ay andang pisan ay law̱ii duun .
43006054	Faith	Yang kumpurming tinu pay pag̱usap-usap tung tinanguniu ig panginem yang dug̱uu , ya ray may pagpangabui nang baklu ang anday pagtapusan na natetenged maskin mapatay , yuu ray magpabungkaras tung anya .
43019011	Sin	Mag̱aning ti Jesus ang minles , “ Andang pisan ay gaem mu tung yeen , kung indi ilinug̱ut yang Dios tung nuyu . Purisu mas malbat yang kasalanan yang namag̱intriga tung yeen taa tung katalungaan mu kay tung kasalanan mu , ” mag̱aning .
59002017	Faith	Maning kang pisan tia yang pagtaralig̱en yang sasang tau ang pagkatapus indi na ra ka nag̱apanuntan ta pag̱urubraen . Anday duma , yang pagtaralig̱en ang maning tia ya ra yang pag̱aningen ang pagtaralig̱en ang patay .
45008003	Sin	Indiita ra ka enged mapuklut tung pagkeremkemen tung yaten yang kalelyag̱an tang atia ekel tung pagturumanen ta yang mga katuw̱ulan yang Dios ay natetenged masyaduitag kaluw̱ay ang magtuman . Piru yang indi ta kinayanan , kinayanan da yang Dios . Ipinangay na ra taa tung kaliw̱utan yang pag̱aningen nang Ana Nang sadili ang may pagkatau nang pariu tung pagkatau ta puira pa tung pagkamakinasalananen ta . Ya ray binuat na ug̱ud yay mapasapul tung sintinsia nang dapat da rin ang dumangat tung yaten natetenged tung mga kasalanan ta . Ekel tung pagsintinsia yang Dios tung anyang atia , asan da nga pakapasay na ta puirsa yang kalelyag̱an tang magpakasalak .
60003014	Recommendation	Piru maskin tigbakenamu pa ka enged natetenged tung pagburuaten mi yang magkatama , durug katinlu yang nag̱abtangan mi . Indiamu ilem mag̱eled tung pagpapinitinsia tung numyu , indiamu ra ka magpataranta .
51003021	Recommendation	Pati yamung mga ginikanan , kapin da enged yamung mga tatay , indi mi masyadung pagpalbatan yang mga ana mi ang anda ray pamateng-pateng mi ay muya asan da nga paluw̱ayay mi yang neem nirang asta maplekan da ta ipagbuat nira ta matinlu .
66018002	Sin	Nagkekendalen dang mag̱aning , “ Talagang gew̱a rang pisan yang siudad ang Babilonia ang bantug da rin ! Nakapasan dang pisan ta tau ! Sinubli ra ilem ta mga dimunyu pati yang maskin unu pang mga lamlamay ang atiang makalalaway ta isip ig indi kang lag̱ing magpanganen , duun da ka namagleteg̱an .
62002022	Sin	Yang pinakabuklien ang mga tau ya ra yang kumpurming pag̱aning ang ti Jesus unu belag̱an yang pag̱aningen ang Cristo bilang yang Mananapnay ang pinangakuan yang Dios . Ya ra ka man taang nag̱ianingung pagpakigkuntra tung ni Ginuung Jesus . Yang pagpakigkuntra nira tung anya ya kay pagpakigkuntra nira tung ni Ama na ay indi ra ag̱ilalaen nira yang kamtangan yang pag̱anaan nirang mag̱ama ang sasay pagkadios nira .
46011027	Sin	Purisu anday dumang lagpakan na tia , kung indi , kung tinu pay magpakipangan yang tinapay ang atia , ang pagkatapus magpakiinem yang irinemen ang atia ang indi na rag pakdulan ta kantidad yang nag̱adapatan na , yang taung atia ya ray turuw̱alen na tung ni Ginuu ta ay natetenged katimbang nang asan da ilem nga basta-w̱astaay na yang tinanguni na may yang dug̱u na mismu .
59002020	Faith	Ayw̱a , ungkuy , anda pa ka enged ay naerem tung isip mu ? Kaministiran pa ka enged ang papruibaanu ra tung nuyu ang andang pisan ay kuinta na yang pag̱aningen yang sasang tau ang pagtaralig̱en na mintras anday pruibang nag̱aita tung pag̱urubraen na ?
43018003	Description	Kapurisu , simanyan minangay ra ka man duun ang may guyud nang sang kaugpuan yang mga sundalung atiang tag̱a Roma , asta mga guardia tung pagtuuan ang pinakalusu ang ya ray pinanuw̱ul yang mga paring arabubwat may yang mga Pariseo . Pamag̱ekel-ekel ta mga singkarul may mga lukay pati mga matarem .
53003003	Grace	Maayen ilem ti Ginuu ta yay matalig̱an ta maskin unu pay mapasaran ta . Ya ra kay magpaktel tung mga isip mi ang para pirming matenten ang nunut da ka ta pagmanada na tung numyu ug̱ud indiamu maakles ni Satanas tung malain .
44007021	Description	Atiing ipinagpalua ra ni nanay na tung balay nirang itinaluk duun tung suba , naita ra yang ana yang Faraon ang baw̱ay . Pagkatapus ya ray ingkelan nang pinadakul ay kinaw̱ig nang yay ana nang sadili .
66008005	Description	Simanyan yang midyu karag̱ay ang atiang bulawan ang nag̱apgesan na ya ray pinunukan na ta mga balang ingkelan na tung midyu lamisaan ang atiang parataw̱ukan ta paamut . Pagkatapus ya ra ibukbukay nang ipinabungsad tung katanekan . Atii nag̱intra ra kidlat ang ya rag papabugsuk may duldul ang paglelpaken ang nunut da ka ta yegyeg yang kaliw̱utan .
66018003	Sin	Nagkamaning da ta maning tia yang siudad ay natetenged yay nagpanangway tung tanan ang mga nasyun yang sasang irinemen ang maiseg ug̱ud mamanginlasay ra tung Dios ig durung kalelyag nirang mamagsagyap ta mapakli nira tung anya ang para yay pag̱ineteg̱an yang mga isip nira . Pati yang mga adi tung bilug ang kaliw̱utan , namangumbaw̱ay ra tung anya . Pati yang mga nigusyanti tung intirung kaliw̱utan , namagmanggad da ka ekel tung siudad ang naang anda enged ay kategkaan yang nakursunadaan na , ” mag̱aning .
44026021	Violence	Kapurisu yang pagparakaw̱utunu tung mga tau ang anday pinilikan maskin unu pang nasyunay , ya ray natengeran yang pagdeep tung yeen yang mga masigkanasyunu duun tung pagtuuan yamen ang pinakalusu ang pagkatapus tinag̱amanaw ra nirang imatayen .
55004004	Sin	Bilang yang kamatuuran ya ray panalyuran nira , pagkatapus yang mga pasamintu ta mga masigkatau ka ilem nira ya pay pagamenan ta mga isip nirang asta mangatalang da .
43006064	Faith	Piru may duma asan tung numyu ang indi pala pananged tung nag̱ibitalaw , ” mag̱aning ti Jesus . Ay nag̱askean da kang lag̱i ni Jesus kung tinu pa asan tung nira ang indi malelyag ang magtalig tung anya . Asta kung tinu pay magtraidur tung anya tung uri , nag̱askean na ra ka .
43013026	Description	Mag̱aning ti Jesus ang minles ang ya ra ka ag̱ialasay na tung yeen , “ Ya ra yang kumpurming tinu pay pakdulanu yang tinapay ang naa pagkatapus itinekmew ra tung sera , ” mag̱aning . Simanyan dayun dang namingas ta tinapay ang ya ray itinekme na tung sera . Pagkatekme na , dayun na rang ipinarawat tung ni Judas ang naang ana ni Simon ang Iscariote .
54006020	Recommendation	Buinu Timoteo , kumus pinagpiarana ra ka man yang Dios ang magparakaw̱utun yang kamatuuran natetenged tung ni Jesu-Cristo , amlig̱an mung pirmi ang saktung pisan tung pinag̱aralan mung atiing primiru ang para indi enged malaktan ta dumang nag̱itulduk . Likayan mu enged yang nag̱itulduk yang duma ang yang kamtangan na pangkaliw̱utan ka ilem ang anda enged ay kakuinta-kuinta na . Ya ray nag̱agamit yang dumang pagpakigkuntra tung kamatuuran ang duun ag̱ipatielay nira tung pagkamatakung naeklan nira tung sikritu ang indi unu nag̱askean ta kadaklan .
44017005	Violence	Ug̱aring , dispirinsia ilem , yang mga Judiong atiang indi ra pamananged ya ray namangimun tung ni Pablo . Purisu anday dumang binuat nira , namagsakada tung mga taung atiang mga bastus ang yang bida nira tung kaldaw-kaldaw , ya ra ilem agpamagpanaw-panaw asan tung plasa . Pagkasagpun nira ang buntun da , kasiraan da ka tanirang namanggulu tung siudad . Numanyan , dinayunan nirang iniskandalu yang balay ni Jason ang atiang magdayunan din na Pablo . Ay gustu ra rin nirang paluaen ang para idimanda nira duun tung katalungaan yang kadaklan ang mga kinasakpan yang siudad kung mamagmiting da nganing .
62005016	Sin	Katulad da asan ang kung may sasang putul tang tumatalig ang yay maita tang pagbuat ta kasalanan , piru belag̱an yang kasalanan ang makanayan ta ipagkablag na tung Dios ang asta tung sampa , simpri ipag̱ampu ta tung Dios ang para maulikan da yang pagpakigkapulit na tung ni Jesu-Cristong nawaldang da . Atia , uliken da yang Dios basta yang pag̱abuat na belag̱an yang makanayan ta ipagkablag na tung Dios ang asta tung sampa . Piru may dumang pagbuat ta kasalanan ang yay makanayan ta ya tii . Kung natetenged tung mga taung maning tia , indiamu ka ag̱aningenu ang ya pay ipag̱ampu mi tung Dios .
43013020	Faith	Iugtulu tung numyu yang kamatuuran , kung tinu pay magpauyun tung kumpurming pag̱atuw̱ulung magpakaw̱ut yang bitalaw ang katulad ka tung numyu , katimbang nang yuu kay nag̱apauyunan na . Ig kung tinu pay magpauyun tung yeen , katimbang nang pati yang nagtuw̱ul tung yeen , ya kay nag̱apauyunan na , ” mag̱aning ti Jesus tung yamen .
58012028	Faith	Kapurisu , natetenged pinakdulanita ra ka man yang Dios ta pudir tang magpakiugpu tung anyang maggaraemen tung kaliw̱utan ang baklu ang indi enged ang pisan kemedeg-kedeg , ya enged ay pasalamatan ta tung anya ta duru . Asan da ipapanaway ta yang pagturuuen ta tung anyang talagang mauyunan na ang nunut da ka ta bastanting panggalang ta tung anya ang yang pagkadios nang durung pisan agkasagradu pirming magbaw̱atikal tung mga isip ta .
44019013	Description	Numanyan duun tung Efeso may mga Judiong pamagliliw̱utun ang mga manigpalayas ta mga dimunyung pamag̱ekel-ekel tung mga tau . Numanyan pag̱atag̱aman da nirang sambiten yang aran ni Jesus . Ya ra ag̱aningay nira yang mga dimunyu ang maning taa : “ Eey , lalanganamu ra yeen ang maglayas asan ekel tung kagaeman ni Jesus ang atiang nag̱asambit ni Pablong pagparakaw̱utun , ” mag̱aning .
44015040	Grace	Ti Pablo tanya yang ingkelan na ya ra ti Silas . Baklu namagliit tanira , ipinag̱intriga ra yang mga kaputulan tung Dios ang para padag̱en-dag̱enan na ta mupia tung panalungaan nira .
63001008	Recommendation	Purisu magbantayamu ta mupia tung mga sarili mi ug̱ud indiamu mawaraan yang pinakabedlayan mi , kung indi , marisibi mi ra ka enged yang maning pa tung sasang primyung nag̱ibaratu yang Dios tung numyu ang andang pisan ay buin na .
66011006	Violence	Dispuis yang duruang atia , pakdulan yang Dios ta kagaeman nirang magsuspindi tung kuran ug̱ud indi kumuran mintras pamagparakaw̱utun pa tanira yang bitala yang Dios . Yang pangyadwang kagaeman ang ipakdul na tung nira , yang mga wai puiding imuen nirang dug̱u . Yang pangyaklung kagaeman , maskin unu pang sarutay , puiding ipadalpet nira tung kaliw̱utan tung maskin unu pang urasay ang malelyag̱an nira .
44008021	Sin	Anda enged ang pisan ay kalalabten mu tung bitalang naang nag̱ipagpakaw̱ut yamen ay sipurki belag̱an tama yang nag̱abtang tung kinaisipan mu tung pagterelengen yang Dios .
43017010	Faith	Ay yang tanan ang yeen , nuyu ka . Asta yang tanan ang nuyu , yeen ka . Dispuis , taniray nag̱ikadengeg̱u .
45003012	Sin	Kung indi , tanirang tanan nanalyud da ilem tung anya . Parariung luminalis tung katuyuan ang nalelyag̱an da rin yang Dios para tung nira atiing pag̱imu na tung nira . Anda enged ang pisan ay nag̱apagbuat ta matinlu , may sam bilug .
50002003	Recommendation	Yang gustuung ianing , mag̱amlig̱amu ta mupia ang andang pisan ay buaten mi ang para mapagpalandawamu ubin mapagpabug̱alamu . Kung indi , magpararanekanamu ang yang pagpabetang mi tung mga kaarumanan mi ang tanira mas pang magkabag̱ay ang mapadengeg̱an kay tung numyu .
66001013	Description	Tung kakngaan nira may maninga tau ang yag kekdeng . Yang lambung na langkuy , sadsad da tung kakay na ig may aw̱el ang bulawan yang kulay na ang yag baw̱anda tung tinanguni na .
66022003	Faith	Andang pisan ay maeyang yang maskin unu pang malainay tung siudad ang atia ay pelek da yang pinaglainan yang dating kaliw̱utan . Asan ka yang siang bulawan ang pagkarungan yang Dios durua yang pag̱aningen ang Karniru ig yang mga turuw̱ulun na mamagtuu tung anya ig mabilug̱an dang pisan nira yang ityura na ig yang aran na asan tung mga kikilayen nira .
60004007	Recommendation	Alenget da ilem yang uras ang pagtapusan da yang tanan ang pagkarainabu taa tung kaliw̱utan ang naa . Purisu kaministiran ang pirmi tung magkatama yang palaksu yang pag̱irisipen mi ang nunut da ka ta pagsuspindi mi tung mga sadili mi ug̱ud mapag̱ampuamu ra ta ustu tung Dios ang bilug tung mga isip mi .
44014026	Grace	Pagkaw̱ut nira duun , dayun dang namanaayan ang para mansiulik da duun tung siudad ang Antioquia . Ay yang sam pundaan yang mga tumatalig duun , ya ray namag̱intriga tung nira tung Dios ang para paktelen na tanira tung ubraen nira ang simanyan ya ra ka man ay tinalus nira .
46007028	Recommendation	Piru kung talagang mangasawa ra ka enged , indi ka pagpakasalak tung Dios . Pati yang sasang darala , kung magpakasawa , indi ka pagpakasalak . Ingkasu ilem , yang duruang magkasawa durung mga kaliwag̱an ang talungaen nira natetenged ka man tung panimpu tang naang durug liwag ig gustuu ang basi pa ra ilem yay malikayan nira .
49006012	Sin	Ya ray dapat ang buaten mi ay kipurki yang nag̱abatukan mi enged belag̱an yang mga masigkatau mi , kung indi , ya ra yang tanan ang mga taung indi nag̱aita ang sari-saring klasing nag̱apanuw̱ul ni Satanas . Tanira arabubwat ta kagaeman ang yay pamagkeremkemen tung duma-rumang lugar tung bilug ang kaliw̱utan . Ya kay pamag̱erekelen tung makiklep ang naang nag̱atiniran ta kadaklan ang mga tau taa tung kaliw̱utan ig pamagtukud ka ta sari-saring mga malalain ang para tag̱aman da nirang ranggaen yang planu yang Dios ang gustu nang ipapanaw na tung yaten .
59001005	Recommendation	Piru kung tinu pa tung yaten ay midyu nag̱adiputan da ta isip na natetenged ka man tung kaliwag̱an ang nag̱apasaran na , kaministiran ang mag̱ingaluk da tung Dios ang paabwaten na yang isip na . Kipurki tanya durug kasalamang pagpakdul ta diw̱aldi tung kumpurming mag̱ingaluk tung anya ang indi na kag pakulainen yang taung magpakdulan na .
52005019	Recommendation	Yang kaalimbawaan yang pag̱urubraen yang Espiritu Santo tung isip yang mga tumatalig , maning pa tung sasang apuy ang durug builu . Purisu tung uras ang ipagsaragpun ming sam pundaan , indi mi ra ilem sagangen yang pag̱urubraen na ang muya ya ray maning pa tung mapugdawan na .
58009002	Description	
66003018	Recommendation	Purisu ya taa yang ikunsiuu tung numyu . Tung yeenamu mangalang ta bulawan ang pinapag̱as tung apuy ug̱ud may kamanggaran ming matuud . Pati aw̱el ang makulit ang puiding masuut mi tung mga tinanguni ming luas , alangen mi ka tung yeen ug̱ud matabunan da yang kaeyakan mi . Pati bulung ang mapiid mi tung mga mata ming naburayan , alangen mi ka tung yeen ug̱ud maulikan da yang paneleng mi .
62005013	Faith	Yang mga bag̱ay ang atia , isinulatu ra tung numyung kumpurming pagtalig tung pag̱aningen ang Ana Yang Dios ug̱ud asan da nga siguruay mi ang naeyanganamu ra ka man ta ipagpangabui ming baklu ang anday pagtapusan na .
43007018	Faith	Simpri yang taung pagbeet-beet ilem ang pagbitala , yang pag̱asikad na ang para tanya bantug̱un . Piru yang taung yang pag̱asikad na ang para yang nagtuw̱ul tung anya yay bantug̱un , yay matalig̱an ig anday mabuat nang malain .
47004007	Grace	Yang kaalimbawaan yang balitang atiang ipinagpiar tung yeen ang para ipagpakaw̱utu tung mga tau , maning pa tung sasang manggad ang durug kamaal ang pagkatapus yuung piniaran malpes da ka ilem ang madiadu yang pagkabetangu ang katulad ka tung sasang urun . Nagkamaningan da ta maning tia ay ug̱ud asan da ngaintindiay ang yang puirsa yang nag̱ipagpakaw̱utung naang durug kabuilu , belag̱an yuuy pinangapunglan na , kung indi , ultimu ra ilem yang Dios .
45012019	Recommendation	Mga putulung nag̱amaalu , indiita ra enged ang pisan mangimalesan tung sasang taung nagbuat ta malain tung yaten , kung indi , ipatug̱ay ta ra ilem tung Dios ang magpadangat ta parusa tung anya . Ya ray buaten ta ay may sasang inaning nang nabtang tung kasulatan ang mag̱aning tanya , “ Kung natetenged tung pagbaralesen , yuu ray bala asan . Yuu ray mangimalesan tung kumpurming tinu pay nagbuat ta malain tung numyu , belag̱an yamu , ” ag̱aaning .
43008054	Faith	Mag̱aning ti Jesus ang nagtuw̱al , “ Kung alimbawa kung yuu magpabantug̱aw pa tung sadiliu , intunsis anday kuinta yang kadengeg̱anu . Ang indi , ti Ama ya ray pagpadengeg tung yeen , ang ya ka man mismu yang pag̱aningen ming Dios mi .
45014020	Recommendation	Sigun ka ilem tung gustu tang mamangan ta sasang palanganen ang tung pag̱intindi yang dumang mga putul tang mga tumatalig bawal ang panganen nira , indiita ra enged magpadayun ang mamangan . Kipurki puiding asan da nga rangga yang pag̱irimakluen yang Dios tung mga isip nira . Maskin yang tanan ang mga palanganen luw̱us da ka man ang nag̱ilug̱ut yang Dios tung yaten , piru kung ekel tung pagpangan ta , asan da nga tuksu yang sasang putul tang masyadung matinaklingen , balikanita ra ta kasalanan . Kipurki yang aruman tang atia muya magpangaas da ka enged ang magpakipangan ta sasang palanganen ang tung dating pag̱intindi na bawal ang panganen na . Talagang asanita ra ngaumid tung pagpakasalak .
43019040	Description	Numanyan ingkelan da nira yang tinanguni ni Jesus ang sinaw̱ed-saw̱eran ta mga aw̱el ang makulit ang matitinlung kang klasi ang nunut da ka ta dasek-dasek yang mga paamut ang atia . Sipurki ya kay ug̱ali yamen ang mga Judiong pagsimpan tung mga patay baklu ipalg̱uray yamen tung leyang .
58010034	Faith	Ay naildawamu ra tung mga kaarumanan ming duma ang nagkarakalabus sigun tung pagtaralig̱en nira tung ni Ginuung Jesus . Yadwa pa atiing kinalawanamu ra ta mga kaayenan ang nabtang tung pudir mi , binaliwala mi ra ka ilem ang masadya pa ka enged yang mga kinaisipan mi , ay natetenged nakdekan mi ra ang may nag̱ielat tung numyung kaayenan ang mas pang matinlu ang ya ra kay magnatis ang asta tung sampa .
44013023	Grace	Numanyan tung mga kanubli ni Adi David may sasang taung ipinagpaangay yang Dios ang para yay magpalibri tung nasyun tang Israel ang katulad ka tung pinangakuan na tung mga kinaampu ta . Anday duma , ya ra ti Jesus .
46002009	Faith	Piru andang pisan ay naerem nira natetenged tung planu nang naa ang katulad ang pisan tung nabtang tung kasulatan ang mag̱aning , “ Yang indi ra dinakat ta mata , yang indi ra nagngel ta talinga , yang indi ra kinaw̱ut ta isip ta mga tau , yang pisan ay pinagsimpan yang Dios ang para ikaayen yang kumpurming pagmaal tung anya , ” ag̱aaning .
45008011	Grace	Kumus asan da ka man tung numyu agpagtinir yang Espiritu Santong liit tung Dios ig yang Dios ya kay nagpabui si kang uman tung ni Ginuung Jesus , asan da nga siguruay mi ang tanyang nagpabui si kang uman tung anya , ya si kay magpabuing uman tung mga tinanguni ming nag̱apatay , ekel tung Espiritu Santong naang pagtinir da tung numyu ang ya si kay papag̱ubraen na .
45008016	Faith	Yang Espiritu Santo mismu ya ray pagpaugtun tung nag̱apanimanan tang atia tung mga sadili ta ang talagang matuud ang ita mga anaita ra ka man yang Dios .
48006007	Recommendation	Indi mi ilem lukuen yang mga sadili ming maglaum ang maskin magpaguyuramu tung dating pagkatau ming atiang mapinagpanadili ang muya indiamu ra balikan ta kasalanan . Yang Dios tanya belag̱an ang yay sasang lelepes-lepesen . Ay kipurki kung tung pagluluaken ipananglitayu , kumpurming unu pay nag̱iluak yang sasang tau , atia ra ka mismu ay mapatebasan na .
45011022	Grace	Purisu papatandaan mi ta maayen kung ya pa ag̱arig kaiseg yang Dios ang magpadangat ta parusa tung duma ig kung ya pa ag̱arig kainildawen ang magtapnay tung duma . Maiseg tung mga Israel ang atiang namanambing da tung ni Jesu-Cristo , piru durug kainildawen tung numyung belag̱an mga Israel sasa may sasa basta idayun mi yang pagpakumaal mi tung kaneeman nang atiing ipinagpaita na tung numyu . Ay kung disgrasia indi mi idayun tia sasa may sasa , pati yamu sakpen ka yang kaiseg na ang maning pa tung lampangenamu ra ka anya .
59005007	Recommendation	Kapurisu ta numyung mga putulu tung ni Ginuu ta , maskin papinitinsiaanamu ta duma , magpaurayamu ra ilem ang mag̱agwanta ang asta kaw̱utun da nganing yang uras ang ipaglekat ni Ginuu tang Jesus . Telengan mi ra ilem yang sasang tagluak ang pagpakbat tung kutitsya yang mga luak na ang yay nag̱alangkag na ta duru . Indi enged pagmataka ta pag̱elat tung uras ang atia . Tung primiru yang elatan na ya ra yang primirung bugsu yang kuran ang para mapag̱aradu ra . Asta yang kuran tung kauri-urian nag̱aelatan na kang maglaka-laka ang ya ray pagpailala ang nag̱aalenget-lenget da yang tilig̱ayeg .
55001016	Grace	Maayen ilem ti ungkuy Onesiforo . Gustuu ang yang pamilya nang nabutwan asan tung Efeso pakaayenen da ta mupia ni Ginuu ta . Kipurki muya-muyang paktelen na yang isipu . Maskin yuug kekedked ka man tung kadina , indiaw ka enged ikinaeyak na , kung indi , pagkaw̱ut na tani tung Roma , atiang lag̱i pinaderepanaw ra anyang pinagsagyap ang asta naitaw ra ka enged anya .
62002028	Faith	Yamung magkaw̱ig̱enung mga anaw , idayun mi yang pagpakigkapulit mi tung ni Jesu-Cristo ug̱ud kung maglekat da nganing ang magpabistu , indiita ra dapat ang meyak tung anya , kung indi , maktel da ka enged yang isip tang manalunga tung anya tung uras ang atia .
48005016	Recommendation	Sugpatanu ra kanay yang inaningu natetenged tung dating pagkatau ming mapinagpanadili . Kaministiran ang yang Espiritu Santo yay pirming papagmanguluen mi tung sadili mi tung kaldaw-kaldaw . Atia talagang indiamu ra enged maguyuran yang kumpurming unu pang kalelyag̱anay ming uyun tung dating pagkatau mi .
54001015	Grace	Naa w̱a yang sasang pirming nag̱apagkeresen-kesenan tang mga tumatalig ang talagang matuud ig magkabag̱ay kang pauyunan yang kadaklan ang mga tau ang anday dua-dua yang mga isip nira . Maning taa yang palaksu na : “ Yang ipinag̱ingtau ni Jesu-Cristo taa tung kaliw̱utan ang naa ay ug̱ud magpanapnay tung mga taung makinasalananen . ” Ang pagkatapus yang pinakamalain tung nirang tanan yuu .
49006010	Faith	Ya ra taa yang pagtapusanung bitala . Anday dumang pangkelan mi ta ketel ming magprusigir , sulumininti ilem ti Ginuu ta ang yay may kagaeman ang durug puirsa .
46010012	Recommendation	Kapurisu kung ay pa tiing pagtalig̱ita ang mabaked da tiing paniel-tiel ta , asanita ra ka mangaman ta mupia ay muya asanita ra ka nga lagpak .
58010014	Grace	Talagang indi ra ka enged maplek yang kantidad yang pagdasag nang atia , ay kipurki natetenged ilem tung pag̱intriga na yang sadili na tung Dios ang minsa ilem , kumpurming tinu pay ipabag̱ay na tung anya , sukat dang pisan ang magdiritsyung magpalenget tung anya ang asta tung sampa .
43010031	Violence	Pagkadngel da tia yang mga pamagpakigmaepet , dayun sing namamisik si ta batung ibatu si rin nira tung anyang imatayen .
46011003	Description	Ug̱aring ilem may sasang bag̱ay ang gustuung mamaresmesan mi ta maayen . Tung yaten ang mga lalii sasa may sasa , yang pagmangulu tung yaten , ya ra ti Jesu-Cristo . Tung mga baw̱ay , yang pagmangulu , ya ra yang mga kasawa nira . Tung ni Jesu-Cristong nagparanek ang nag̱ingtaung bilug , yang pagmangulu tung anya , ya ra yang Dios ang yay pag̱aningen nang Ama na .
58011036	Violence	May asan da ka ta pinagtiradaan ta mga bitalang malelbat ang nunut da ka ta pag̱aplit ta latigu . May asan da ka ta idinasek tung kalabus ang yag kekedked ta kadina tung kakay may tung kalima .
58006019	Faith	Yang pagparakbaten ta tung kaayenan ang atia yay pagpabaked tung isip tang pagtalig tung ni Ginuung Jesus ang katulad ka tung sasang pundung pagpabaked tung pagkabetang yang sasang salaayan . Duru rag baked yang pagkakalmang yang maning pa tung pundung naa ay natetenged duun dang pisan ipakalmangay tung pag̱atiniran enged yang Dios tung langit ang kung ipananglit ta tung pinagtuuan pa rin yang mga kinaampu ta atiing tukaw pa , nateem dang pisan tung duw̱ali yang kurtinang yag sasalag̱a tung kuartung pag̱atiniran enged yang Dios atii kanay ang yay pinakasagradu .
49005011	Recommendation	Indiamu ra enged magpaguyud tung nirang magpakled tung mga ubra-ubra nirang makiklep ang anda enged ang pisan ay ikaayen mi asan . Kipurki yang pag̱abuat nira tung taluk , durung pisan agkakaeyak , maskin tung pagsambit ilem . Kung indi , maning pa tung ya pasinggatay mi ta masadlaw , bilang paitaan mi ta mga pag̱urulag̱en ming masadlaw ug̱ud basi pa ra ilem asan da nga bilug̱ay nira kung unu pag kalain yang pag̱abuat nira .
59004011	Recommendation	Mga putulu tung ni Ginuu ta , indiita enged magliliw̱akan . Ay kipurki kung tinu pay magliw̱ak tung sasang putul na ang asan dang lag̱i nga pakusalakay na , katimbang nang asan da ka nga sawayay na yang mga katuw̱ulan yang Dios ay asan da ka nga lamkuay nang maluw̱ay ang dumangat yang silut ang sinambit na . Purisu kung yang mga katuw̱ulan yang Dios ya pay palangaasan tang lamkuen ta maning tia , yang ilyag nang ianing , belag̱anita ra manigtuman yang mga katuw̱ulan na , kung indi , asan da ipabtangay ta yang sadili ta ang sasang sintinsiadur !
66021021	Description	Dispuis yang mga purtang atiang sam puluk may durua pulus musya . Salegsang bilug , sa nga musyaan . Dispuis yang mga karsada tung siudad pulus lunsan ang bulawan ang lauk-lauk ilem ang telengan ang katulad ka tung salamin ang pinakamatinlung klasi .
58003006	Faith	Piru yang pag̱aningen ang Cristo ang napruibaan da kang matalig̱an yang Dios , yang anyang pusisiun , tanyay pag̱aningen nang Ana Na mismu ang yay pagmangulu tung maning pa tung pamalay-w̱alay na . Ang pagkatapus ta yaten simanyan , lug̱urita ka tung pamalay-w̱alay nang atia , basta padayunan ta ka enged yang pagpakabalur ta may yang kasiguruan yang mga isip tang pagpakbat tung tanan ang kaayenan ang pinangakuan yang Dios tung yaten .
45012009	Recommendation	Kung natetenged tung paggeregmaen ta tung mga masigkatau ta , kaministiran ang belag̱an tung patunu-tunu ilem , kung indi , tedek tung kinaisipan ta . Kumpurming unu pay nag̱aintindian tang malain tung pagterelengen yang Dios , yag pakulainay ta . Ig yang kumpurming unu pay nag̱aintindian tang maayen tung pagterelengen na , yag pakumaalay ta .
66011013	Violence	Tung uras ang atia , mayegyeg da yang kaliw̱utan ta maktel . Tung sam puluk ang parti yang mga kabalayan tung siudad , sam parti yang magkaragew̱a . May magkaradamay kang pitung liw̱u nga tauan ang magkarapatay tung yegyeg ang atia . Yang kadaklan ang mga taung magkaralibri , pamalayan da ta eled nirang duru . Purisu dayun dang mamanligna tung mga kasalanan nira ang nunut da ka ta pagdarayawen nira tung Dios ang pagtinir tung langit .
48003020	Description	Kaministiran ilem ang may manigparalun ang gamiten kung yang may bitala indi malelyag ang magbitala ta pirsunal tung mga tau . Piru atiing pagpangaku yang Dios tung ni Abraham , indi nagministir ta manigparalun , kung indi , dirikta ilem yang ibinitala na tung anya . Ig disir asan da ngaintindiay ta ang yang pinangakuan na tung ni Abraham landaw ang pisan tung mga katuw̱ulan ang ipinagpiar na tung ni Moises .
43019010	Description	Purisu tinalimaan si ni Pilatong inaning , “ Ta , ayw̱a india ra pagtuw̱al tung yeen ? Nag̱aintindian mu , anday dumang may gaem tung nuyu , ang indi , yuu , kung yawa ipalibriayu , u kung yawa ipalansangayu tung krus ? ”
44008032	Description	Numanyan yang sam bulus ang atiang nag̱abasa na tung kasulatan ang nag̱abew̱eklad na maning taa yang palaksu na : “ Katulad tung sasang karnirung nag̱aguyuran dang patayen , katulad ka tung sasang sinday ang karniru ang nag̱atupian da yang bulw̱ul na , ya ra kay pambungun yang pag̱aningen nang turuw̱ulun na ang maskin unu pay buaten tung anya , indi ka enged mag̱iw̱ek-iw̱ek . Deeg-deeg̱an da nira ta mupia ig lepesan yang usgad ang ipakdul nira tung anya . Anday mapagpaintindi kung ayw̱a maning da tia ay buaten yang mga masigkanasyun na tung anya , ay tapusun da nira yang kalayunan na taa tung kaliw̱utan , ” mag̱aning .
44013021	Description	Atiing pag̱ingaluk nira tung anya ta sasang piliken nang mag̱ing Adi nira , yang ilinug̱ut yang Dios tung nira ti Saulo ang ana ni Kis ang yang pinanliit-liitan na tanya sasang kanubli ni Benjamin . Yay naggaem tung nira tung seled epat ang puluk ang takun .
56001010	Sin	Nag̱asambitu tia , ay duru ra asan ang pamagpakigkuntra tung tamang nag̱itulduk . Indi enged magpalalang tung duma ig pagpandaya tung pananged tung nira ekel tung nag̱itulduk nirang anday kuinta . Yang lumiru unu asan , ya ra yang mga Judiong nagtalig tung ni Ginuung Jesus , piru pamagreg̱es tung mga tumatalig ang tag̱a duma-rumang nasyun ang dapat ang magpabuat ta tanda tung mga tinanguni nira .
44010012	Description	Betangan ta sari-saring ayep ang pamagpanaw-panaw tung tanek pati mga dayamdam ang pamagkanwang asta mga lamlam ang pulus liliien ta mga Judio .
43017022	Grace	Yang kadengeg̱an ang ipinakdul mu tung yeen ang nagparanek tung pagkabetangu , ya ra kay ipinakdulu tung nirang tanan ug̱ud tung pagpararanekan nira , asan da tanira magsarasaan ta maayen ang katulad ka tung yaten ang pagsinasaay kang lag̱i .
55001013	Faith	Yang ipinagtulduku tung nuyu atiing primiru kaministiran ang yay buaten mung pitik ang pausuyan mu . Amlig̱an mu ta mupia yang kamatuuran ang atiang durug kapulidu . Yang pag̱amlig mu , eklan mu tung pagtaralig̱en mung mabaked tung ni Jesu-Cristo may tung paggegma mu tung anyang bug̱us .
43002006	Description	Taa numanyan may enem ang bilug ang tapayan asan ang parabtangan ta wai . Yang mga tapayan ang atia batung binangbangan . Ipinabtang asan ay tung dating pagturuuen yamen ang mga Judio tung Dios , durung mga riglamintung nag̱ausuy yamen sigun tung pag̱urug̱asen . Yang pakled nira , mga talaepat asta tung talaenem ang lata .
46015034	Recommendation	Magpamanmanamu ra yang mga isip mi . Ustu ra tiang pagpakasalak mi . Kipurki may duma asan tung numyu ang midyu anda pay naerem nira tung kalelyag̱an yang Dios . Atia nag̱asambitu ilem ug̱ud asanamu ra ngaeyangay ta eyak mi .
49004002	Recommendation	Yang paagyatan mi ang magpararanekanamu sasa may sasa ig magaramumuanamu kang magparaurayan . Mag̱aragwantaanamu kang magparasinsiaan natetenged tung paggeregmaan ming magpurutul .
65001023	Recommendation	Ig kung may duma asan ang yang mga isip nira midyu tung ya rang ya rang ipaekel nira tung maling nag̱itulduk yang mga taung atia , ya ray tag̱aman ming saklawan ang pabaliken tung kamatuuran ug̱ud malibrian da ka nira yang kalainan ang malambeg̱an da rin nira . Ya ray paderepan ming bawien ang katulad ka tung pagbawi mi tung sasang langaw ang dineetan da ta apuy ang tung makali yag law̱utay mi . Bawien mi tanira ang maning pa tung yag kalaway mi tung apuy . Ig kung may duma asan ang yang mga isip nira midyu tung ipinaekel da ka enged nira tung maling nag̱itulduk yang mga taung atia , kaministiran ang ya pa ka enged ay ildawan mi ang nunut da ka ta dakulung pangaman mi ang muya maumiramu pa tung mga ubra-ubra nirang malalaway ang yay dapat ang panlignaan ming maning pa tung aw̱el ang kinetket da ta mansa .
45008028	Grace	Dispuis pa , nag̱askean ta ra ka ang ta yaten ang kumpurming pagmaal da tung Dios , maskin unu pay mapasaran ta , luw̱us ang pag̱aeklan na tung may ikaayen ta ka enged . Yay pag̱abuat na para tung yaten ang kumpurming binteng nang mag̱ing mga tauan nang sadili ang yang pagbeteng nang atii , ya ra kang lag̱i ay uyun tung pinalanu na para tung yaten .
45016019	Recommendation	Ya ray dapat ang amlig̱an mi yang mga taung mga maning tia ay yamu bantug da tung mga putul tang mga tumatalig tung maskin ay pang banwaay ang yamu unu asan durug tinlu yang pagturumanen mi yang kamatuuran ang ya ra ka man ay natengeran na ang nag̱ikasadyaamu yeen ta duru . Ug̱aring ilem ang para indi ilem marangga yang nag̱abantug ang atia tung numyu , yang gustuu para tung numyu ang yamu mag̱ing mawayang ta kinaisipan tung pagburuaten ang matitinlu piru tung pagburuaten ang malalain yamu mag̱ing kiput ta kinaisipan .
58009004	Description	Duun tung kuartung sagradu ang ampir tung kurtinang atii may midyu lamisaan ka ang pinakalupkupan ta bulawan ang yay parataw̱ukan ta mga paamut . Duun tung kakleran yang kuartung atiing sam bilug ang yay pinakasagradu , may sasa kang baul ang yay sasang pananglit tung dating ipinagpakigpaig̱u ang atii . Pinakalupkupan ka ta bulawan . Duun tung adalem yang baul ang atii , may sasang tiw̱ud ang bulawan ka ang may betang nang pag̱aningen ang mana . Asan ka yag lulg̱ud yang bastun ang atiing ginamit ni Aaron ang nanapiring atiing tukaw asta yang duruang pidasung batung tapik ang yay pinagguritan yang mga katuw̱ulan yang Dios .
45003027	Faith	Kapurisu tung maning tiang palaksu , unu pa pay mapabug̱al ta sigun tung pag̱usgad yang Dios tung yaten ang saluita rang pisan tung pagterelengen na ? Andang pisan ! Natetenged tung unu pang papanaway ang napisananita ra ? Tung papanaw w̱asung sam bilug ang tung pagturumanen ta yang mga katuw̱ulan na , asanita w̱asu ngausgaray na ta maning tia ? Belag asan , kung indi , tung sam bilug ang papanaw ang ita magtalig yang mga sadili ta tung ni Jesu-Cristo , ultimu ilem asanita ngausgaray yang Dios ang salu rang pisan tung pagterelengen na .
43014010	Faith	Ayw̱a , india pa pananged ang yami ni Ama paglinukutay ? Yang bitalaw nganing ang nag̱ipagpakaw̱utu tung numyu belag̱an sadiling beet-beetu ilem , ang indi , ti Ama ang yay pagpakigsasang pirmi tung yeen yay ultimung may kabuat-buatan tung tanan ang pag̱abuatu .
44016022	Violence	Numanyan yang mga taung buntun ang namagsaragpun duun , namag̱impisa rang mamangalima tung nira . Atii yang may mga katengdanan , ya ray namagtuw̱ul tung mga pulis ang pamekrasen da nira yang mga lambung na Pablo ang pamaluen .
43013034	Recommendation	Purisu numaan , may baklung katuw̱ulan ang ag̱ipakdulu tung numyu ang yamu maggeregmaanamu ra . Katulad tung gegmang naang nag̱ipaitaw tung numyu , ya ray numyung pausuyan ang maggeregmaan .
47005001	Grace	Nag̱apagbitalaw ra ta maning tia ay natetenged nag̱akdekan ta ra ang kung marangga ra yang mga tinanguni tang naa ang yay maning pa tung sasang layang-layang ka ilem ang pag̱atiniran ta taa tung kaliw̱utan ang naa , may sasang patiniran yang Dios tung yaten duun tung langit ang andang pisan ay karangga-ranggaan nang asta tung sampa . Belag̱an binuat ta tau , kung indi , binuat yang Dios mismu .
43012044	Faith	Taa numanyan nagpadayun da ti Jesus yang pagparakaw̱utun na tung mga taung atiang mag̱aning , “ Kung tinu pay magtalig yang sadili na tung yeen , belag̱an ilem yuuy talig̱an na , kung indi , pati yang nagtuw̱ul tung yeen ang mangay taa .
44009013	Description	Mag̱aning ka ti Ananias ang nagtimales , “ Piru Ginuu , duru rang balitang nagkaradengelu natetenged tung taung atia ang duru unug kalain yang binuat-buatan na tung mga tauan mu duun tung Jerusalem .
55003002	Sin	Yang ipagliwag na , magkamaningan da ta maning taa yang sistima yang kadaklan ang mga tau . Asan da ta mapinagpanadili , asan da ka ta durug kainamlukun tung kuarta , asan da ka ta durug kapinabug̱alen ang yang mga kulu nira pagdakul dang subra , asan da ka ta durug kapinalandawen tung mga aruman nira , asan da ka ta mapinagduminar , asan da ka ta mabinatukun tung mga ginikanan nira , asan da ka ta anday utang nirang kaneeman maskin tung Dios , maskin tung mga masigkatau nira man ngani , asan da ka ta naplekan da ta panggalang nira tung Dios ang anda ra kay pag̱eled tung anya .
45005009	Grace	Purisu kumus inusgaranita ra ka man yang Dios ang saluita rang pisan tung pagterelengen na ekel tung pinagtalus ni Jesu-Cristong nagpaturuk yang dug̱u na , kapin pang masiguru ta ang tung uri ipalibriita ra ka anya tung pagsintinsia yang Dios tung kalainan ang anday katapus-tapusan na .
45014014	Sin	Natetenged tung pagkinapulitay yamen ang naa ni Ginuung Jesus , nag̱asiguruu ra ang anda ra ka man ang pisan ay palanganen ang nag̱ibawal yang Dios tung yaten ang mga tumatalig . Ug̱aring ka man ilem , kung may sasang putul ta ang tung pag̱intindi na may mga palanganen ang bawal ang panganen na , tay puis tung anya , talagang bawal tia .
54004006	Faith	Yang mga bag̱ay ang atiang baklung nag̱asambitu , kung ipasanag mu tung mga kaputulan ta asan , maayen yang pagpaturuw̱ulun mu tung ni Jesu-Cristo . Kayanan mu tia kung pirming paneem-neeman mu yang kamtangan yang kamatuuran ang naang nag̱apananged ta pati yang ipinagtulduku tung nuyung durug tinlu ang ya ra kang lag̱i ay mag̱usuyun mu .
