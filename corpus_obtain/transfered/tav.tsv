62003016	Faith	Jesucristo manire mairi cʉ cabai yajibojaro tʉgooñari mani maji aperãre mairique majuu . To bairi mani quena aperãre mairã mani cacatiri rʉmʉri cõo Cristore catʉgooña ʉjaparã mani ã . To bairi mani quena aperãre átinemorã nare mani bai yajibojaborã nare seeto majuu mani camaiata .
43013001	Grace	Judío maja boje rʉmʉ pascua cãniparo jʉgoye macá rʉmʉ cãñupe yua . Jesu camajitʉgawĩ ati yepapʉ cãnacʉ cʉ Pacʉ tʉpʉ cʉ cáaápere . Ati yepapʉ cãna cʉ̃re caapiʉjarã seeto majuu jã camai netocõa aninucuwĩ . To bairi jãre cʉ camai netorijere iñoʉ cʉ majuuna manire cabai yajibojawĩ .
58003017	Sin	To bairo na cabairo na capunijini tʉjʉyupʉ Dio . Na punijini tʉjʉ , cuarenta cʉmari cañee unie mani paʉpʉrena na cãni rotiyupʉ Dio . To bairo na ani rotiri topʉna cañee unie mani paʉpʉ na cabai yaji rotiyupʉ yua .
60001014	Recommendation	Cawimarã na pacʉare caroaro caapipajeerãre bairona mari Pacʉ Diore caroaro caapipajeerã ãña . Caroorije mʉja cátibopere tʉgooñaqueticõaña . Diore mʉja camajiparo jʉgoye mʉja catʉgooñanucuriquere bairo tʉgooñaqueticõaña .
45011032	Grace	Jĩcaro cõo Diore mani cabai netoorije jʉgori cabai buicʉna mani ã . To bairi mani camaja nipetirãre jĩcaro cõona mani mai tʉjʉmi Dio cabai buicʉna mani cãnibato quena .
66006006	Description	To bairo cʉ̃re tʉjʉ , yʉ caapiwʉ tunu , ricati cabaurã watoapʉ apeĩ cʉ cawadarijere : — Trigo , pan na cátipe jĩca kiloacã majuu pairo wapacʉ . Jĩcaʉ jĩca rʉmʉ cʉ capaa wapataricaro cõo wapacʉ , caĩ wadawĩ . — Cebada na caĩrije quena itia kiloacã majuu to cõona wapacʉ tie quena , apeye pan na cátipe quena . To bairo camaja na caboorije majuu capee to camanibato quena ʉje ã bairo pʉa na caaju ʉgape . Ʉje wẽri rica oco caetipe quena ã bairo pʉa . To bairo cʉ caĩ wadarijere yʉ caapiwʉ .
59004010	Recommendation	“ Caroorije cácʉ yʉ ã , ” cʉ ĩña mani Ʉpaʉ Diore . To bairo cʉ mʉja caĩro , “ Caroarã ãma , yʉ mena macana ãma , ” mʉja ĩ tʉjʉgʉmi Dio mʉja quenare .
44017031	Grace	Jĩca rʉmʉ ati yepa macana nipetirã caroorije na cátaje cariape tʉjʉ maji cõoñari na popiyeyegʉmi Dio . Jĩcaʉre camajare cariape na cátajere cʉ catʉjʉ cõoñabojapaʉre cʉ cacũñupi Dio . Cʉna , cʉ cacũricʉna camajare catʉjʉ cõoñapaʉ anigʉmi ĩi cʉ̃re cabai yajiricʉpʉre cʉ cacatioyupi Dio , caĩñupʉ Pablo , Jesure ĩi .
43019002	Description	Cʉ yarã polisía pota beto cʉ rʉpoapʉre capeowã . To bairi jutiiro cajũabʉjariro ʉpaʉ cʉ cajañari yeje unore cʉ cajãawã Jesure .
54005014	Recommendation	Aperãre camanapʉa bʉganemoparã ãma , cawamarã romiri aniri . Capunaa cʉtiparã ãma . Punaacʉti , na wiirire cote , cátiparã ãma . To bairo na una caroaro na cáto , manire cabooquẽna maca , “ Caroorije áama , ” manire ĩ wada pai majiquetigarãma yua .
43014011	Faith	Yʉ , yʉ Pacʉ mena pʉgarã anibana quena jĩcaʉna jã cãniere yʉ caĩ buiorijere api nʉcʉbʉgoya . Tiere api nʉcʉbʉgoquẽna maca yʉ cátie macare tʉjʉ nʉcʉbʉgoya .
66020014	Violence	Caroorije cátana maca asufre mena caʉ̃ri peropʉ na carecõa joowĩ pairi pero majuupʉre . To bairi Dio cʉ cabooquẽna maca ti peropʉ cayajinemowã . Pʉganipʉ cabai yajiricarãre bairo cayajiwã . Rooro majuu cabaiwã yua .
58009026	Description	Capee niri Diore cʉ cajoope to cãmata ati yepa Dio cʉ cátato bero nairoacã Jesu marire cʉ catamʉo bai yajibojanucurije aniboro . To bairi jĩcanina yucʉacã ati ʉmʉrecoo to capetiparo jʉgoye caejayupi Jesu ati yepapʉre . Eja , cʉ majuuna jĩcanina cajooyupi Diore , marire bai yajibojaʉ . To bairo marire cʉ cabai yajibojaro tʉjʉri majiriomi Dio caroorije mari cátiere .
44013018	Description	Na jʉgo buti aá , cañee unie mani yepapʉ cuarenta cʉmari na cacoteyupʉ rooro cʉ na cabai botiorije to cãnibato quena .
46011033	Recommendation	To bairi yʉ yarã , neñapo ʉgarã jĩcaro mena mani ʉgagarã ĩrã aperãre na yuuya .
66006012	Violence	Cabero tunu Cordero cawamecʉcʉ catʉ̃ga woo newĩ tunu . Ti pũuro tunuarica pũuro na cajʉgoo turique jĩca wamo cõo cãnacã paʉ bero na cajʉgoo turica paʉre catʉ̃ga woo newĩ tunu . To bairo ti paʉre cʉ catʉ̃ga woo nero yʉ catʉjʉwʉ tunu cayepa wãrero . Seeto majuu canacuawʉ ati yepa . To bairi muipu ʉmʉreco macacʉ cañiicoami . Canaitĩacoapʉ yua . Jutiiro cañiiri ajerore bairo cañiicoami muipu . To bairi muipu ñami macacʉ quena cajũacoami . Riíre bairije cabauwĩ .
58011035	Violence	Aperãre cãromiare na yarã caria yajicoatanare na catunu catiobojayupʉ Dio cʉ̃re na caapi nʉcʉbʉgoro maca . Aperã Diore caapi nʉcʉbʉgorã catamʉorã cãñuparã . Caroorã na capopiyeyeyuparã , “ Diore mʉja caapi nʉcʉbʉgo janaata mʉjaare jã buugarã , ” ĩri . To bairo na caĩrije to nibao joroquena , “ Diore jã tʉgooña nʉcʉbʉgo janaqueti majuucõa , ” caĩñuparã . “ Jãre mʉja cajĩarije to nibao joroquena Dio tʉpʉ jã ani wariñuu netogarã , ” caĩñuparã .
44016037	Violence	To bairo na cʉ caĩro apii Pablo polisía maja macare ocõo bairo na caĩñupʉ : — Ati maca macana ʉparã caroori wame jã cátie bui bʉgaquetibana quena camaja na catʉjʉrona jã bape , presopʉ jãre cũñawã . Jã quena romano maja jã cãnie to cãnibato quena to bairona jã áama . Yucʉacã yajiori jã buu joogama camaja na catʉjʉquẽtona . Ñuuquẽe . Na majuuna atíri jãre na buura aparo , caĩñupʉ Pablo polisíare .
45013009	Recommendation	Dio cʉ carotirique ocõo bairo ĩ ucarique ã : “ Áti epericarã cʉtiqueticõaña . Jĩaquẽja . Aperã yere jee rutiquẽja . Aperã na cátiere ĩtoqueticõaña . Aperã yere tʉjʉ ʉgooqueticõaña . ” Ape wameri ã Dio cʉ carotirica wameri . Tiere tʉjʉ neo nʉcori ame maiña . Mʉja majuuna mʉja camairore bairona aperãre na maiña . Ti wame , “ Ame maiña , ” Dio cʉ carotirica wame mani cápata Dio cʉ carotirica wameri cãno cõo cáti peorã mani anigarã .
62003003	Faith	Jesucristo caroorije mácʉ ãmi . Mani quena cʉ̃re bairo mani cãnipere mani tʉgooñanucu . To bairi rooro mani catʉgooñanucurijere wajoarã mani áa .
45007022	Faith	Yʉ tʉgooñariquepʉre , “ Dio cʉ carotirique seeto yʉ átigacʉpʉ , ” yʉ ĩnucubapa .
50004004	Recommendation	Mani Ʉpaʉ Dio yarã aniri wariñuucõa aninucuña . Pʉgani mʉjaare yʉ ĩ . Wariñuucõa aninucuña .
66001012	Description	To bairo cʉ caĩro apii yʉ caamojore tʉjʉwʉ , ¿ ñamʉ yʉre cʉ wadati ? ĩi , cʉ tʉjʉgʉ . To bairo amojore , tʉjʉʉ yua , jĩa bujurique capejari tuturire siete tuturi majuure yʉ catʉjʉwʉ . Oro na caĩrije caajiyarije majuu mena na caquenoorica tuturire yʉ catʉjʉwʉ .
58003018	Sin	Nare , “ To cõona yʉ mena caroaro catʉgooña yerijã wariñuurã mʉja aniqueti majuucõagarã , ” na caĩñupʉ Dio cʉ̃re cabai botiorãre .
43010008	Sin	To bairi yʉre caapi nʉcʉbʉgorãre na yʉ netoogʉ rooro na catamʉoboriquere . Nare yʉ cotegʉ . Caroaro yʉ mena anicõagarãma . Caroa na caboorije na yʉ joocõa anigʉ . Oveja nare cacotei caroa ta cãnopʉre nare cʉ cajʉgo buti aátore bairona caroaro na yʉ jʉgo anigʉ yʉre caapiʉjarãre . Aperã yʉ jʉgoye cáatána , caroorã maca ovejare jee rutiri majare bairona cãñupa , ĩtorique mena cabuiorã aniri . To bairi oveja maca na cawadarijere api majiquetiri nare caʉjaquẽjupa .
60002018	Recommendation	Paabojari maja , mʉja ʉparã na carotirijere áti nʉcʉbʉgoya . Cañuurã , uwaricaro mano caroaro carotirãre na áti nʉcʉbʉgoya . Aperã quenare rooro mʉjaare cána na nibao joroquena na quenare na áti nʉcʉbʉgoya .
44006013	Description	Caʉparã tʉpʉ cʉ ñe aá , ocõo bairo Estebare cʉ caĩ wadajãñuparã : — Ani Dio wiire rooro ĩnucumi . “ Mani ñicʉ Moisé cʉ carotirique ñuuquẽe , ” ĩnucumi tie quenare .
47005018	Faith	Atie nipetiro Diona to bairona manire cátibojayupi . Cʉ Macʉ Jesucristo manire cʉ cabai yajibojarique jʉgori cʉ̃re catʉjʉ teerã cãnanare cʉ mena macana mani cãniparore bairo cájupi Dio . To bairi camaja nipetiro caroaro cʉ mena na cãno boʉ cʉ ye quetire jã cabuio roti joowĩ .
59005010	Recommendation	Dio ye quetire cabuiori maja tirʉmʉpʉ macana na cabairiquere tʉgooñaña . Aperã maca Dio ye quetire na cabuiorijere apigateerã na capopiyeyeyuparã . Nare na capopiyeyerije to cãnibato quena catʉgooñarique paiquẽjuparã . To bairona catʉgooñarique paiquetipe ã mani quenare .
44002021	Faith	To bairo cabairi paʉ to cãnacãʉrena mani Ʉpaʉ Jeováre , “ Dio , pairo caroorije yʉ átinucu , caroorije yʉ cátiere majirioya , ” yʉ na caĩro na yʉ netoogʉ . To bairo caĩrã jetore na yʉ capopiyeyebopere na yʉ netoobojagʉ , mʉja ĩmi Dio , caĩ ucayupi Joe .
66007012	Faith	To bairo cʉ áti nʉcʉbʉgori na quena cʉ̃re caĩ wariñuu baja jʉgowã : To bairona ñuu majuucõami mani Ʉpaʉ Dio . To bairi camaja nipetirã cʉ̃re na ĩ wariñuu bajaato . “ Mʉ jeto cañuu majuʉ mʉ ã , ” cʉ̃re na ĩato . Nipetirijere camajii ãmi . To bairi camaja nipetirã , “ Caroaro jãre mʉ átibojanucu , ” cʉ̃re na ĩato . Camaja nipetirã cʉ̃re na nʉcʉbʉgoato . Dio nipetirã netoro caroti majii ãmi . Catutuaʉ majuu ãmi . To bairona anicõa aninucugʉmi mani Ʉpaʉ to cãnacã rʉmʉ , caĩ wariñuu bajawã ángel maja nipetirã yua .
60003003	Recommendation	“ Caroa juti jañarico , poa wʉga peocõarico , caroa caajiyarije mena wamaga netocõarico yʉ anigo , ” ĩ tʉgooñarique paiquẽja mʉja rupaʉrire .
55001008	Faith	To bairi mani Ʉpaʉ Jesu ye quetire aperãre na buio boboqueticõaña mʉa , Timoteo . Yʉ quenare Jesu ye quetire yʉ cabuio teñarique wapa presopʉ yʉ cãniere bobo tʉgooñaqueticõaña . Mʉ quenare mʉ popiyeyegarãma , Jesu ye queti mʉ cabuioro booquẽna . Mʉre na capopiyeyerije to cãnibato quena Jesu ye quetire buiocõa aninucuña . To bairo mʉ cáto ocabʉtiriquere mʉ joogʉmi Dio .
43017019	Description	Yʉ majuuna na ye wapa na yʉ bai yajibojagʉ . To bairo yʉ cabairo na quena mʉ ye queti cariape cãniere apiʉjari mʉ yarã majuu caroarã anigarãma .
66003002	Recommendation	Cacanirãre bairo mʉja bai , caroaro tʉgooña majiquetibana . Maja catiya . Petoacã caroare mʉja tʉgooña bairã pʉa . To bairi caroare mʉja catʉgooñari wameacã tʉgooñanemoña , tieacã manire yajire ĩrã . Dio cʉ caboorore bairo majuu mʉja áti peoquẽe .
66016004	Description	To bairo ángel cabero macacʉ cʉ cáaáto bero apeĩ tunu carui amí ati yepapʉre , pʉgarã bero macacʉ majuu . Rui atí , cʉ jotʉ macajere popiye tamʉoriquere cajite recõa joowĩ . Riaripʉ quenare , caoco butiri operi quenare cajite recõa joowĩ . To bairo cʉ cáto to cãnacã riapʉna , to cãnacã operipʉna caoco butiri operi rií majuu cajeeñacoapʉ yua .
45005002	Faith	To bairi Jesure mani caapiʉja nʉcʉbʉgoro tʉjʉʉ Dio maca mani mai tʉjʉmi . Mani mai tʉjʉri cʉ yarã majuu caroaro cʉ mena macana manire cacũñupi . To bairi caroaro cʉ mena cãna aniri cʉ mena to cãnacã rʉmʉ caroaro mani cãnicõa aninucupere mani tʉgooña wariñuu .
49005005	Sin	Cáti epericarãcʉna , ape wame caroorije cána quena , apeye uniere catʉjʉ boo netorã quena manigarãma Cristo mena , mani Ʉpaʉ Dio mena cʉ carotiri paʉ cãnopʉre . Mere tiere caroaro mʉja majitʉga . Aperã wericarã Dio cãniquẽnarena cajeni nʉcʉbʉgorã rooro na cátore bairona áama apeye uniere catʉjʉ ʉgoorã . Na quena Diore áti nʉcʉbʉgoquẽnana apeye unie macare cáti nʉcʉbʉgorã ãma , na cacʉgope jetore tʉgooñari .
58011008	Faith	Ape wame queti buiorica wame moquena : Dio Abrahãre ape yepapʉ cʉ cajoopa yepapʉre , “ Aácʉja , ” cʉ caĩro Abraham cʉ cayʉyupʉ , cʉ api nʉcʉbʉgoʉ . Cʉ ya maca cãnacʉ cabuti aájupʉ , cʉ camajiquẽtopʉ aágʉ .
49005018	Recommendation	Eti cumuqueticõaña . To bairo mʉja cápata mʉja rooye tuaborã . Dio Espíritu Santo macare cʉgori cʉ caboorije áti anicõaña .
61002002	Sin	To bairo cabuiotorã rooro na cáti aniere penigarãma camaja capãarã , nare bairo áti ʉjagarã . Rooro na cáti aniere tʉjʉrã aperã quena Cristo ye quetire ĩ epegarãma .
49002018	Faith	To bairi jã judío majare , mʉjaa judío maja cãniquẽna quenare caroaro mani tʉgooñami mani Pacʉ Dio . Cristo manire cʉ cabai yajibojarique jʉgori to bairo caroaro mani tʉgooñami . To bairi Espíritu Santore Dio manire cʉ cajooro Jesucristo mena , mani Pacʉ Dio mena macana mani ani maji .
44021025	Recommendation	— Jesure caapiʉjarã judío maja cãniquẽna macare mere cajʉgoyepʉ papera pũuropʉ jã catʉgooñari wamere na cátiparore bairo na jã caqueti joowʉ . “ Wericarã Dio cãniquẽnarena aperã na cáti nʉcʉbʉgorãre waibʉcʉ rire na cabaje jeni bʉgarijere ʉgaqueticõaña . Waibʉcʉrã na riíre ʉgaqueticõaña . Waibʉcʉrã wamʉa wãia jurericarã rií requetanare ʉgaqueticõaña . Cáti epericarã cʉtiqueticõaña . ” To cõo cãnacã wamerena tiere na jã caĩ queti uca joowʉ , caĩwã Pablore .
44005003	Sin	To bairo cʉ caĩro : — Ananía , ¿ nope ĩi Sataná mʉre cʉ cawadajãrijere mʉ apiʉjari ? Dio Espíritu Santopʉre jocʉna cʉ mʉ ĩtowʉ , “ Yʉ ya yepa yʉ canunie yepa wapa niyeru nipetirona yʉ joo , ” ĩtoʉ , cʉ caĩñupʉ Pedro . — Mʉ niyerure apeye mʉ cũcõaricʉ , mʉ majuuna yajioropʉ cʉgogʉ .
49004014	Recommendation	To bairi cawimarã na catʉgooña ajurore bairo mani aniquetigarã . Aperã ape wame ricati , “ Ocõo bairo ã Dio ye queti , ” na caĩtori wame na caĩ buioro nare mani apiʉjaquetigarã . “ Caroaro tʉjoori wame na mani buiogarã , ” caĩtorã na cãnibato quena na mani apiʉjaquetigarã .
46006009	Sin	“ Dio tʉpʉ aáquetigarãma caroorã , ” mʉja ĩ majitʉga . To bairi tʉgooña ma wijiaqueticõaña . Ocõo bairo cána Dio tʉpʉ aáquetigarãma : Noo cáti epericarãcʉna , Dio cãniquẽna wericarãre cáti nʉcʉbʉgorã , na nʉmo cãniquẽco mena cáti eperã o na manapʉ cãniquẽcʉ mena cáti eperã , aperã caʉmʉa na majuuna o cãromia na majuuna rooro cáti eperã , Dio tʉpʉ aáquetigarãma .
58010025	Recommendation	To bairi Jesure caapipajeerã aniri mari neñaponucurã . Jĩcaarã caneñapogaquẽna ãma . Nare bairo mari baiquẽna . Neñaporã , mari ame tʉgooña ocabʉtiorã . Ati yepapʉ mari Ʉpaʉ cʉ catunu atípe petoacã rʉja . To bairi neñapori seeto majuu caame buio ocabʉtiope ã .
51003005	Sin	To bairi Cristo mena Dio tʉpʉ cãniparã aniri ati yepa macana cʉ̃re caapiʉjaquẽna caroorije na cátiere , cajʉgoye mʉja quena mʉja cátibataje uniere tʉgooña netoo ocabʉtiya . Áti epericarã cʉtiqueticõaña . Caroorije tʉgooñaqueticõaña . Aperã seeto áti eperique jetore tʉgooñama . Nare bairo tʉgooñaqueticõaña . Caroorije na majuuna na caboorije nipetiri wame átinucuma Diore cáti nʉcʉbʉgoquẽna . Nare bairo aniqueticõaña . Apeye unie boo neto tʉjʉ ʉgooqueticõaña . To bairo apeye uniere catʉgooña nʉcʉbʉgoʉ ũcʉ Diore cáti nʉcʉbʉgoquẽcʉ ãcʉmi . Apeye unie jetore cáti nʉcʉbʉgoʉ ãcʉmi .
52005008	Faith	To bairi ʉmʉrecopʉ , muipu cʉ cabujuro caroaro catʉgooña maja catirãre bairo cãnipe ã , Jesucristo cʉ catunu atípere tʉgooña yuurã . Polisía come cori pejama na rʉpoaripʉre , come ajeri jañama , nare caquẽgarã beju na to capuaquetiparore bairo ĩrã . Na cacʉgorijere bairo mani maca mani yeripʉ mani cʉgogarã Jesucristore api nʉcʉbʉgori ame mairi , Jesucristo cʉ catunu atópʉ cʉ mena mani cãnicõa aninucupere tʉgooñari . To bairo mani cãmata Sataná mani rooye tuu majiquetigʉmi .
55001007	Grace	Dio maca tʉgooña uwiriquere mani cajooquẽmi . Tʉgooña ocabʉtirique macare mani cajoowĩ . Ame mairique quenare mani cajoowĩ . Maja catirique quenare mani cajoowĩ Dio .
62002004	Sin	Nii Dio cʉ caboorijere átiquetibacʉ quena , “ Diore camajii yʉ ã , ” caĩi maca caĩto paii ãmi .
50002002	Faith	To bairi caroaro ame jʉ́go aninucuña , ame ĩ wada neto tʉgooñaquẽnana . Jĩcarore bairo ame maiña . To bairi jĩcarore bairo caroaro mʉja cãnipere tʉgooñanucuña . To bairo ãnaa jĩca wamere bairona caame jʉgo ána mʉja anigarã . To bairo mʉja caame jʉ́go aniere queti apii , yʉ api wariñuu netogʉ .
43007030	Description	To bairo cʉ caĩrijere apigateerã cariapena presopʉ cʉ cajõogabajuparã . Rooro cʉ̃re na cátipe carotiquẽjupi Dio mai . To bairi cʉ cañe majiquẽjuparã .
54006018	Recommendation	Ocõo bairo na ĩ buionemoña caapeye unie pairãre : “ Aperãre na átinemoña mʉja cacʉgorije mena . To bairi aperã na cabopacoorijere tʉjʉrã , capee na átinemoña . Wariñuuri mʉja cacʉgorijere na nuniña .
43018030	Description	Ocõo bairo cʉ caĩwã judío maja maca : — Caroorije cátiquẽcʉ cʉ cãmata mʉ tʉpʉ cʉ̃re jã ne atíquetiboricarã .
45014006	Faith	“ Jĩca rʉmʉ ape rʉmʉ netoro Diore cáti nʉcʉbʉgope ã , ” caĩi ũcʉ Dio yʉ cátiere cʉ tʉjoato ĩi to bairona ĩimi . Apeĩ , “ To cãnacã rʉmʉ jĩcaro cõona Diore cáti nʉcʉbʉgope ã , ” caĩi ũcʉ cʉ quena Dio yʉ cátiere cʉ tʉjoato ĩi to bairona ĩimi . Apeĩ ʉgarique nipetirijere caʉgaʉ ũcʉ Diore tʉgooña nʉcʉbʉgori ʉgaʉmi . Ʉgari , “ Caroaro yʉre mʉ jooyupa , ” ĩimi Diore . Apeĩ waibʉcʉ rire caʉgaquẽcʉ ũcʉ to bairona Diore tʉgooña nʉcʉbʉgoʉ ʉgaquẽemi . Cʉ quena cʉ ʉgarique oteriquere , “ Caroaro yʉre mʉ jooyupa , ” ĩimi Diore .
45012012	Recommendation	Caroaro majuu mani átibojagʉmi Dio ĩrã wariñuucõa aninucuña . Mʉja capopiye tamʉoata tʉgooña tutuaya . Diore cʉ jeni nʉcʉbʉgocõa aninucuña .
44024023	Description	To bairo na ĩ yaparo : — Pablore cʉ coteya , cʉ caĩñupʉ polisía majare carotiire . — Ati wiipʉ cʉ cáaáteñagaro , o aperã cʉ yarã cʉ na catʉjʉgaro , cʉ na cátinemogaro na mataquẽja , cʉ caĩñupʉ Felis polisía majare carotiire . To bairo cʉ ĩ roti yaparo cáaácoajupʉ yua .
46013007	Description	Nipetirije aperã rooro na cátibato quena na mai janaquẽnama . “ Cabero na quena caroaro cána anigarãma , ” ĩ tʉgooña ocabʉtirãma , nare maibana . “ Caroorije cána anibana quena cabero na quena caroaro cána anigarãma , ” ĩ tʉgooña ocabʉtirãma . Nare maibana yoaro na coterãma caroa macare na cátipere yuurã .
47004013	Faith	Dio ye queti ucarica pũuropʉ ocõo bairo ĩ ucarique ã : “ Diore yʉ tʉgooña nʉcʉbʉgo . To bairi cʉ yere mʉjaare yʉ cabuiowʉ . ” To bairona jã bai jã quena . Diore jã tʉgooña nʉcʉbʉgo . To bairi cʉ ye quetire jã buionucu .
52005014	Recommendation	Jã yarã , ati wame quenare seeto mʉjaare jã buiogacʉpʉ : Cateeye pairãre , “ Netoo nʉcaqueticõaña , ” na ĩña . Catʉgooñarique pai yericʉnare tʉgooña tutuarique na ĩ buioya . Aperã popiye cʉtajere canʉca majiquẽnare na átinemoña . To bairo cabairãre nipetirã patowãcaricaro mano caroaro mena na buioya .
66016010	Description	Cabero ángel apeĩ bapari cãnacãʉ bero macacʉ carui amí tunu ati yepapʉre . Rui atí , cʉ jotʉ macaje popiye tamʉoriquere cajite recõa joowĩ cʉ quena . Monstruo cʉ caruiri paʉpʉre cajite re peocõa joowĩ . To bairo cʉ cáto monstruo cʉ carotiri paʉri nipetiropʉ cʉ carotirã na cãni paʉri canaitĩacoapʉ . To bairo cabairo camaja seeto catamʉowã . “ ¡ Agʉ , agʉ ! ” caĩwã . To bairo tʉgooñarique pai netobana na rijerori cabaque biawã .
48006016	Grace	Caroaro ani yeri wariñuuriquere cʉ joato Dio nipetirãre ti wamere mʉjaare yʉ caqueti buiorijere caapiʉjarãre . Cʉ mai tʉjʉato tiere caapiʉjarãre . Nipetiro macana cʉ̃re caapiʉjarã to bairo nare cʉ átibojaato .
44018025	Faith	Cajʉgoyepʉna aperã Jesu ye quetire na cabuioro caroaro caapi majiñupʉ . To bairi yeri ocabʉtiri Jesu cʉ cãniere aperãre na cabuio netoñupʉ tunu . Cariape cabuioyupʉ , Juan camajare cʉ cabautisarique jetore camajii anibacʉ quena .
46010031	Recommendation	Ocõo bairo ã : Mʉja caetigari wame , mʉja caʉgagari wame , nipetiro mʉja cátigarije quenare , “ ¿ Ati wame yʉ cápata aperã Diore caroaro na catʉgooña nʉcʉbʉgoro nare yʉ átibocʉti ? ” ĩ tʉgooñaña .
62002027	Recommendation	Mʉja quenare cʉ Espíritu Santore cajooyupi Jesucristo . To bairi cʉ Espíritu Santo mʉja mena anicõari cariape mʉjaare majionucumi cʉ majuuna . Cariape macaje , caĩtoquẽtiere caĩ buioʉ cʉ cãno aperã mʉjaare camajioparãre mʉja booquẽna . To bairi mʉjaare cʉ caĩ majioricarore bairona Jesucristo mena caroaro anicõa aninucuña .
59002026	Faith	Camajocʉ cʉ rupaʉ cʉ yeri to camanicõaata cabai yajiricʉ ãmi . Tʉgooñaqueti , wãrequeti baiimi . To bairona rupaʉ cabairore bairona , “ Diore yʉ apiʉja nʉcʉbʉgo , ” caĩrã anibana quena caroare mani cátiquẽpata ñuuquẽe . Jocarãna , “ Diore yʉ apiʉja nʉcʉbʉgo , ” caĩrã mani aniborã .
44027035	Description	To bairo na ĩ , pan ʉgarica rupaare ne , nipetiro na catʉjʉrona Diore , “ Ñuubʉja , ” cʉ ĩ , tiare pe bate , caʉga jʉgowĩ .
44015020	Sin	— Queti joorica pũuro macare na mani uca jooto to cãnacã wameacã átiqueticõaña caĩpa pũuro : “ Waibʉcʉ rire wericarã Dio cãniquẽnarena aperã na cáti nʉcʉbʉgorãre na cabaje jeni bʉgarijere ʉgaqueticõaña , ” na caĩpe ã . “ Áti epericarã cʉtiqueticõaña , ” na caĩpe ã . “ Waibʉcʉrã wamʉa wãia jurericarã rií requetanare ʉgaqueticõaña . Waibʉcʉrã na riíre etiqueticõaña . To cõo átiquẽja , ” nare mani ĩ buio uca joogarã .
44023003	Sin	To bairi Pablo Ananíare ocõo bairo cʉ caĩñupʉ : — Mʉ roquere mʉ popiyeyegʉmi Dio , “ Cañuʉ yʉ ã , ” mʉ caĩto pairije bui . ¿ Moisé cʉ carotirique caĩrore bairona mʉ cátaje wapa mʉre jã popiyeyegarã yʉ mʉ ĩti ? To bairo mʉ caĩrije to cãnibato quena Moisé cʉ carotiriquere cabai botioʉ mʉ ã , yʉre na pa rotii , cʉ caĩñupʉ Pablo .
45008001	Description	To bairi , “ Caroorã ãma , caroorije na cátie wapa na yʉ popiyeyegʉ , ” ĩquẽemi Dio cʉ Macʉ Jesucristo yarãre . Cʉ yarã aniri mani majuuna caroorije mani yeripʉ mani cátigarijere áticõa aniquẽe . Dio Espíritu Santo cʉ caboorije macare mani áticõa aninucu .
52005009	Grace	Dio caroorãre punijiniri na cʉ capopiyeyeparã meere manire cacũñupi Dio . Mani ye wapa manire cʉ capopiyeyebopere mani Ʉpaʉ Jesucristo manire cʉ cabai yajibojaro cʉ canetoobojaparã macare manire cacũñupi Dio .
66020008	Violence	To bairi Sataná maca buti ejaʉ ati yepa macanare na ĩtogʉmi tunu . To cãnacã paʉ camaja na cãni paʉripʉ na ĩto teñagʉmi . Gog , Magog cawamecʉti macari macana quenare na ĩto teñagʉmi . Camaja capãarã majuu neñari na ame quẽato ĩi , na ĩtogʉmi Sataná . To bairi capãarã majuu camaja poari cõona , cõoña peo majiña mano na ĩtogʉmi yua .
46006011	Grace	Cajʉgoye mʉja quena jĩcaarã to bairo cána mʉja cãnibajupa . Yucʉacã Dio yarã mʉja ã , cʉ cawajoaricarã aniri . Caʉgueri coje rericarãre bairona mʉja cabaiyupa , caroorije mʉja cátajere Dio mʉjaare cʉ camajirioro . Jesucristo jʉgori , to bairona Dio Espíritu Santo jʉgori , “ Caroarã ãma , yʉ yarã ãma , ” Dio cʉ caĩ tʉjʉrã mʉja ã yucʉra mʉja quena .
55001012	Faith	Tie jʉgori popiye yʉ tamʉo . To bairo popiye tamʉobacʉ quena ato presopʉ yʉ cãniere yʉ tʉgooña boboquẽe . Yʉ caapiʉja nʉcʉbʉgoricʉ Jesu cañuu netoʉ ãmi , cáti majii ãmi , yʉ ĩ maji . To bairi yʉre cacote majii ãmi Jesu . To bairo yʉre coteri cʉ catunu atíparo jʉgoye caroaro yʉ cabairo roque yʉre átigʉmi .
49006018	Faith	To cãnacã wame ána Diore jeni nʉcʉbʉgori , “ Yʉ átinemoña , ” cʉ ĩña . Dio Espíritu Santo mʉjaare cʉ cajeni rotirore bairona Diore cʉ jeniya . To bairi caroaro tʉgooña maja catiri Dio yarã nipetirãre na jenibojaya Diore , “ Yʉ apiquẽcʉmi Dio , ” ĩ tʉgooñaquẽnana .
52001001	Grace	Yʉ Pablo yʉ mena macana mena Silvano , Timoteo mena ati pũuro mʉjaare yʉ queti joo Tesalónica macanare Dio mani Pacʉ yarãre , mani Ʉpaʉ Jesucristo yarãre . Caroaro mʉjaare jã ñuu roti , yeri wariñuuriquere mʉjaare Dio cʉ joato ĩrã .
50004005	Faith	Mani Ʉpaʉ Jesucristo mani tʉjʉ ʉjami . Cʉ catunu atíparo jʉgoye petoacã rʉja . To bairi caroaro na ája camaja nipetirãre .
46011026	Faith	To bairi tie comunión macaje to cãnacã niri tie pãre ʉgarã ti bapa macajere etirã , mani Ʉpaʉ Jesu manire cʉ cabai yajibojariquere mʉja ame majiogarã . Mani Ʉpaʉ Jesu cʉ catunu atíparo jʉgoye to bairo átiri mʉja ame majionucugarã .
59005015	Faith	“ Cʉ átinemogʉmi Dio , ” Diore cʉ ĩ tʉgooña nʉcʉbʉgori cʉ na caĩ jenibojaro ñuugʉmi cariaʉ na mena macacʉ . Cʉ catiogʉmi Dio . Cariabatacʉ caroorije cʉ cátaje to cãmata tiere cʉ majiriobojagʉmi Dio .
55001003	Faith	To cãnacã ni Diore jeni nʉcʉbʉgori mʉre yʉ tʉgooñanucu . Mʉre tʉgooñari , “ Caroaro jãre mʉ átibojanucu , ” Diore cʉ yʉ ĩnucu . Ñami , ʉmʉreco quenare Diore mʉ yʉ jenibojanucu . Yʉ ñicʉ jãa Diore na canʉcʉbʉgoricarore bairo yʉ quena cʉ̃re yʉ nʉcʉbʉgo . To bairi Dio mena yʉ cáti aninucurije tʉgooñarique pairique manona yʉ anicõa .
66006016	Description	Seeto uwibana ocõo bairo caĩwã : — Ʉ̃ta yucʉ , ʉ̃ta rupaa mani buipʉ cãnie ña rui atíbato manire to roca pea jĩaato , caĩwã seeto Diore cʉ uwibana . — Dio , Caʉpaʉ majuu ruiricaropʉ caruii manire popiyeyegʉmi . Cordero cawamecʉcʉ quena to bairona mani átigʉmi caroorije mani cátie wapa , caĩwã cayajioropʉ carutibatana yua .
66002017	Description	Mʉjaa Pérgamo macana Espíritu Santo cʉ caĩrijere apiri caroaro apiʉjaya . Yʉ yere caneñapo buerãre cʉ caĩrijere caroaro apiʉjaya . Ocõo bairo ĩmi mʉjaare : ‘ Caroorije Sataná cʉ carotirijere canetoo nʉcarãre caroa macare na yʉ joogʉ ʉgariquere , maná cawame cʉtiere . Ʉmʉrecoo macajere cabauquẽtiere na yʉ joogʉ . To bairi na cãno cõona ʉ̃ta rupaare cabotiri rupaare na yʉ joogʉ . Ti rupaapʉre cawama wame nare yʉ cawameyerica wamere uca turi nare yʉ joogʉ . Na ya wamere majiquẽema aperã , tʉjʉquetiri . Na ya wamere cawamecʉna jeto majima . To bairona na yʉ joogʉ caroorije Sataná cʉ carotirijere canetoo nʉcarãre , ’ mʉja ĩmi Espíritu Santo . ” To bairona mʉ ĩ uca joowa , Juan . To macacʉre Pérgamopʉ cãna yʉ yere caneñapo buerãre cabuiori majocʉre to bairona cʉ mʉ queti buio uca joowa , yʉ caĩwĩ Dio Macʉ camaja tʉpʉ Dio cʉ cajooricʉ .
61002003	Sin	To bairi mʉjaare caĩ buiotorã mʉja ye jeegarãma , seeto apeye uniere ʉgoobana . Cajʉgoyepʉna tirʉmʉpʉ caroorije na cátipe majicõaricʉmi Dio mere . To bairi na popiyeyegʉmi Dio . Na cãniparo jʉgoyepʉna , “ To bairo cãnare seeto na yʉ popiyeyegʉ , ” caĩ buio jʉgoyeyeyupi Dio mere .
53002011	Sin	
45002024	Sin	To bairona ĩrique ã Dio Wadariquepʉ : “ Mʉjaa judío maja Dio cʉ carotiriquere cacʉgorã anibana quena caroorije cána mʉja ã . To bairo mʉja cãno tʉjʉrã aperã judío maja cãniquẽna maca Diore booquetiri , cʉ ĩ epe tutima . Cʉ nʉcʉbʉgogaquẽema , ” ĩ ucarique ã .
55003008	Sin	Cãromiare caĩtorã tirʉmʉpʉ macana cúmúa Janes , Jambres , cawamecʉnare bairona ãma . Moisére cabooquẽjuparã . Dio ye queti Moisé cʉ cabuiorije quenare cabooquẽjuparã . Yucʉ rʉmʉrire caĩto teñarã quena na ãnanare bairona cariape macaje Dio ye quetire booquẽema yucʉ quenare . Caroorije macaje jetore tʉgooñanucuma .
66003019	Recommendation	Ape wame mʉjaare yʉ ĩ tunu . Yʉ yarãre na yʉ popiyeyenucu , caroaro yʉre na apiʉjaato ĩi . Yʉ camairã nipetirã caroa jetore na cátiparore bairo , to bairona caroaro na yʉ buionucu . To bairi mʉja maca yʉ cabuiorijere apiʉjari caroorije mʉja cátiere áti janacõaña . Yʉ ye queti buiorique macare apiya . Tʉgooña ocabʉtiri caroaro tie jetore ája .
45005001	Faith	Caroorije mani cátiere Jesucristo manire cʉ cawapayebojaro maca , “ Caroarã ãma , ” mani ĩ tʉjʉmi Dio . To bairo cʉ caĩ tʉjʉrã aniri caroaro mani ã Dio mena .
54004016	Recommendation	To bairi mʉ cátie , aperãre Dio yere na mʉ cabuiorije quenare caroaro tʉgooña maja catiya , ¿ cariape jeto to ãti ? ĩi . To bairo ácʉ , mʉ yajiquetigʉ . Mʉ cabuiorijere caapirã quena yajiquetigarãma .
44026011	Violence	Capee judío maja neñapo buerica wiiripʉ na yʉ capopiyeyenucuwʉ , Jesure na apiʉja janaato ĩi . Seeto majuu na punijinibacʉ ape macari cãna quenare na yʉ camacanucuwʉ na popiyeyegʉ .
48005019	Sin	Caroorije mani majuuna mani caʉgari pearijere mani majitʉga , ati yepa macana Dio Espíritu Santore caapiʉjaquẽna maca caroorijere na cátinucurije : Áti epericarã cʉtinucuma . Caroorije tʉgooñanucuma . Noo caroorije na cátigarije jetore átinucuma .
46003007	Grace	To bairi oteriquere caotei , caoco pioʉ na maca cawatoa cãna ãma . Dio maca ãmi cãni majuʉ , tiere cabʉcʉaro cácʉ aniri .
46001007	Faith	To bairi mani Ʉpaʉ Jesucristo cʉ catunu atípere cote yuu bairãna nipetiro caroa wariñuurique Dio cʉ cajoogarijere mʉja cʉgo maji peticõa , rʉjaricaro mano .
66014002	Description	To bairo na catʉjʉnucuro yʉ caapiwʉ tunu wadariquere . Pairo cawadarijere ʉmʉrecoo macajere yʉ caapiwʉ . Pairi poerore bairo cabauwʉ ʉmʉrecoopʉ . Pairo bʉpo cʉ caparo cõo majuu cabʉjʉwʉ . To bairi camaja na cabajarijere bairo cabʉjʉwʉ . Harpa na caĩrijere capãarã na cabʉga pʉtẽ bajarore bairona cabʉjʉwʉ .
44010043	Faith	— Tirʉmʉpʉ macana Dio ye quetire cabuioricarã nipetirã caucayupa Jesu cʉ cabaipere . “ Noa cʉ̃re caapiʉjarãre caroorije na cátajere na majiriobojagʉmi Dio , ” caĩ ucayupa , caĩñupʉ Pedro .
45002007	Faith	To cãnacãʉna caroa , Dio yere , cʉ catʉjʉ wariñuurijere cáticõa aninucurãre na joogʉmi Dio cʉ tʉpʉ caroa cãnicõa aninucurijere .
66001004	Grace	Yʉ , Juan cawamecʉcʉ yʉ uca joo mʉjaare Dio yere caapiʉjarãre . Mʉjaare Asia cawamecʉti yepapʉre siete macari macanare mʉjaare yʉ uca joo . Ocõo bairo mʉjaare yʉ ĩ : Mani Ʉpaʉ Dio nemoona cãñupi . Yucʉ quenare to bairona anicõa aninucumi . Ape rʉmʉpʉ quenare to bairona atígʉmi tunu ati yepapʉre . Dio caroare cʉ joonemoato mʉjaare . Caroa yericʉtaje quenare mʉjaare cʉ joonemoato . To bairona cʉ caruiro riape macana , siete espíritu majuu , manire cabauquẽna mena caroare cʉ joonemoato mʉjaare .
44019004	Faith	To bairo cʉ na caĩro : — Juan camajare cabautisayupʉ , “ Caroorije yʉ cátiere jʉtiritiri yʉ wajoagʉ , ” cʉ na caĩro . Na bautisaʉ , “ Yʉ beropʉ anigʉmi apeĩ . Cʉ̃re cʉ apiʉjaya , ” caĩ buionucuñupʉ Juan , na caĩñupʉ Pablo . — To bairo na cʉ caĩ buioricʉna ãmi Jesu cawamecʉcʉ , na caĩñupʉ .
61002009	Violence	To bairona caroare caboorãre popiye na catamʉoro na netoo majimi Dio . Caroorã macare na popiyeyegʉmi camajare na cʉ cabejeri paʉ cãnopʉ .
58011016	Grace	Na cabuti aáweorica macare tʉgooñaquetiri ape yepa cañuu netori yepa macare caboorã cãñuparã , jõ bui ʉmʉrecoopʉ na cãnipere . To bairo catʉgooñarãre , “ Mari Ʉpaʉ ãmi Dio , ” caĩrãre na tʉjʉ wariñuʉmi Dio . Na tʉjʉ wariñuʉ , na cãnipa macare mere na quenoobojaricʉmi Dio .
54004007	Recommendation	Aperã ati yepa macana Diore caapiʉjaquẽna maca caroorije , na cabuio macarijere apiqueticõaña . Na caqueti buiorije ñe unie átiya mano . Wapa maa tie . Dio cʉ caboorije cañuurije macare ocabʉtirique mena átinucucõaña .
66020009	Violence	To bairo nare cʉ caĩtoro cʉ caĩ rotirore bairo átigarãma . To bairi nipetiropʉ cãnana neñapogarãma , Dio yarãre quẽgarã . To bairi Dio yarã na cãni macare carupa beto tʉjʉnucuri na camotagarãma . Ti maca Dio cʉ camairi maca macanare na camotagarãma . To bairo na cátibato quena yua , pero ʉmʉrecoo macaje na wẽ re peagaro . To bairi caquẽgabatana maca ʉ̃ peticoagarãma yua .
44010048	Description	To bairo ĩ , nare na cabautisa rotiyupʉ , mani Ʉpaʉ Jesucristo yarã ãma ĩri . To bairi Cornelio jãa : — Ato jã tʉ tuaya mai noo cãnacã rʉmʉ meacã , cʉ caĩñuparã Pedrore .
45002019	Grace	To bairo ĩ tʉgooñarã , ocõo bairo mʉja ĩ tʉgooñabapa : “ Dio yere camajiquẽnare camajiorã jã ã . Caroare cáti majiquẽnare na jã buio maji caroa macaje macare .
62002025	Grace	To bairi wame jã caĩwĩ Jesucristo Dio mena mani cãnicõa aninucupe cʉ cajoopere .
59003017	Description	Dio cʉ catʉgooña majirore bairo maca catʉgooñarã mani cãmata caroaro na mani tʉgooñagarã aperãre . Mani ame tutiquetigarã . Caroaro nʉcʉbʉgori wadarique mena mani anigarã . Aperãre na mai tʉjʉri na mani átinemogarã . Camajare jĩcarore bairo jeto na mani mai tʉjʉgarã . Caĩto pairã mani aniquetigarã .
43003035	Faith	Cʉ Macʉre mairi , “ Nipetirijere carotii mʉ anicõagʉ , ” cʉ caĩñupi Dio .
61003009	Grace	To bairi , “ Yoaro majuu cʉ caĩriquere átiquẽemi Dio , requẽcʉmi yua , ” ĩ tʉgooñabapa camaja jĩcaarã . Jocarãna to bairije ĩ tʉgooñabama . Camajare na bopaca tʉjʉri nemoona requẽemi Dio mai . Jĩcaʉ macare rocagaquẽemi . Nipetirã caroorije na cátiere na catʉgooñarique pairo , na cawajoaro boomi Dio . To bairi cʉ catunu atíparo jʉgoye caroorije na cátie , na catʉgooñarije na wajoato ĩi yoaro yuumi Dio . Nare rooro cʉ capopiyeyepe patawãcaquẽemi .
46007007	Grace	Mʉja nipetirã yʉre bairona canʉmo mana mʉja cãno ñuuboro bairo pʉa . Dio maca camaja mani cãno cõo mani cáti ocabʉtipere cacũñupi . To bairi jĩcaarã canʉmo mana o camanapʉ mana cãniparãre na cacũñupi . Aperã maca canʉmo cʉtiparãre , camanapʉ cʉtiparãre na cacũñupi Dio .
46014001	Recommendation	To bairi caroaro ame mainucucõaña . Dio Espíritu Santo mʉjaare cʉ cáti majiorije quenare booya . Dio ye quetire Espíritu Santo mʉjaare cʉ cabuio majiorije macare seeto majuu booya .
47004006	Grace	Dio nemoopʉna ati yepa canaitĩabatajere cabujuro cájupi . Tiere cʉ cátatore bairona mani yeripʉ cʉ yere mani caapi majiquetibatajere mani caapi majiro cájupi . To bairi , “ Caroaʉ majuu ãmi Dio , ” mani ĩ maji yucʉra yua , Jesucristo quena caroaʉ majuu cʉ cãniere majiri .
44018024	Description	Topʉ Pablo cʉ cáaáteñatoye jĩcaʉ judío yaʉ Alejandríapʉ cabuiaricʉ , Apolo cawamecʉcʉ Efesopʉre caejayupʉ , Aquila , Prisila na catuarica macapʉre . Yoaro cabuericʉ aniri seeto camajii cãñupʉ Apolo . Dio Wadarique quenare caroaro camajii cãñupʉ .
58013012	Grace	To bairona Jesu quena maca tʉjaropʉ capopiye tamʉo bai yajibojayupi marire . Topʉ carií yajibojayupi caroorije mari cátiere wapaye rebojaʉ .
56002015	Recommendation	To bairi tiere na ĩ buionucuña , Tito to macanare . Tutuaro to bairijere na áti ocabʉti rotiya . To bairo cáti ocabʉtiquẽnare ocõo bairo na ĩña : “ Rooro mʉja áa . Cariape macaje macare ája , ” na ĩ buionucuña . To bairona na caĩ rotipaʉna mʉ ã mʉa . To bairi nʉcʉbʉgorique mena na ĩ buioya , “ Caroti majiquẽcʉ ãmi , ” mʉre na caĩquetiparore bairo ĩi .
62004009	Grace	Manire cʉ camai tʉgooñarijere iñoogʉ cʉ Macʉ jĩcaʉna cãcʉre ati yepapʉ cajooyupi . Cʉ mena mani cãnicõa aninucuparore bairo ĩi cʉ cajooyupi cʉ Macʉre .
43017024	Grace	Ati yepare átigʉ jʉgoyepʉna mere yʉre mʉ camaiwʉ . Yʉre maii caroa majuu cãniere yʉre mʉ cajoowʉ . Yʉre caapiʉjarã yʉre mʉ cajooricarã na quena yʉ mena mʉ tʉpʉ na cáaápere yʉ boo . Caroa majuu yʉ cãniere yʉre mʉ cajooriquere na tʉjʉato ĩi , mʉ tʉpʉ na cáaápere yʉ boo .
45003016	Sin	Noo na cáaáti paʉri cõo aperãre na rooye tuu popiyeye , na catʉgooñarique pairo roque na átinucuma aperãre .
58004014	Faith	Jesu aperã Dio wii macana sacerdote na caĩrã ʉparã netoro cãcʉ ãmi Jesu . Cʉ maca Dio tʉ majuupʉ ejari mari jenibojaʉ áami Dio Macʉ Jesu . To bairi cãni majuʉ cʉ cãno maca caroaro cʉ ye quetire mari apipajee anicõarã .
61001017	Grace	Topʉ mari Pacʉ Dio jã caiñoowĩ cʉ Macʉ Jesu caroaro cʉ cãniecʉtiere . Cʉ caaji baterije quenare jã caiñoowĩ . “ Ani yʉ Macʉ , yʉ camaii majuu ãmi . Cʉ mena seeto yʉ wariñuu , ” Dio ʉmʉrecoopʉ cʉ caĩro jã caapiwʉ . Ti paʉ cãno ʉ̃taʉpʉ Dio cʉ cãni paʉpʉ Jesucristo mena jã cãmʉ . Nipetirijere jã catʉjʉwʉ . To bairo caroaro catʉjʉricarã aniri cariape mʉjaare jã ĩ buio .
46012011	Description	To bairi Espíritu Santo jĩcaʉna cʉ majuuna mani cáti majipere mani joomi . To cãnacãʉrena ricati wameri jeto mani cáti majipa wamerire mani joomi cʉ cajoogarore bairona .
66008012	Description	Cabero tunu ángel apeĩ caputiwĩ . Itiarã bero macacʉ majuu caputiwĩ : “ Puuuu . ” To cõo yua , muipu ʉmʉreco macacʉ carooye tuawĩ . Caroaro caaji batequẽmi jĩca paʉ la tercera parte majuu . Muipu ñami macacʉ quena caroaro cabuju batequẽmi . Ñocoa quena to bairona capãarã caajiya ejooquẽma la tercera partepʉre . To bairo bairã yua , ati yepapʉre caroaro cabuju majiquẽma . To bairi ʉmʉrecopʉre bapari cãnacã hora majuu muipu cabujuquẽmi . Ñami quenare bapari cãnacã hora ñocoa cabujurã camama .
44018017	Violence	To cabairo beroacã to macana Sóstene cawamecʉcʉre judío maja neñapo buerica wii ʉpaʉre cʉ cañeñuparã . Cʉ ñe , caʉpaʉ cʉ catʉjʉjorona cʉ capayuparã . To bairo na cátibato quena Galiõ cawatoana catʉjʉcõañupʉ . Na camataquẽjupʉ .
43010039	Violence	To bairo cʉ caĩ buiorijere apiri presopʉ cʉ cane aágabama tunu . Cʉ maca nare caruticoami .
47004016	Faith	To bairi jã tʉgooña ocabʉtinucucõa . To cãnacã rʉmʉ jã rupaʉ cabʉcʉabato quena jã yeripʉ tʉgooña ocabʉtiri netobʉjaro jã tʉgooña ocabʉti jʉgoye cʉtinucu .
43012003	Description	Jã caʉgari paʉ María cajʉti ñuurije cawapa pacarije Jesu tʉre caneamó . Neatí , cʉ rʉporire capio peowõ . Cabero co poa ñapo mena catu cojewõ . To bairo co cáto ti wii nipetiro cajʉti ñuu peticoapʉ .
58011009	Faith	Aá , topʉ caejayupʉ . Eja , “ Ati yepare mʉ yʉ joogʉ , ” Dio cʉ caĩricaropʉ cãñupʉ . Apero macacʉ anibaopʉcʉna ti yepapʉ catuayupʉ , Dio cʉ̃re cʉ caĩ cũriquere api nʉcʉbʉgoʉ . Ti wamere bairona cabuioyupʉ Dio Abraham macʉ Isaáre , cʉ pãramipʉ Jacobopʉ quenare . “ Ati yepare mʉñʉja joogʉ , ” na caĩ buioyupʉ Dio . To bairi Abraham , na quena ti yepapʉ ãnaa waibʉcʉ ajeri wiiri yoaro me ãna wiiripʉ cãninucuñuparã .
50003017	Recommendation	Yʉ yarã , yʉ cátore bairo caroaro ája mʉja quena . Aperã Cristore caapiʉjarã quena caroaro na cãniere tʉjʉ cõoñari nare bairo caroaro ája .
48006002	Recommendation	Ame átinemoña , popiye mʉja cabairije mʉja canʉca ocabʉtiparore bairo . To bairo ame átinemorã Jesucristo cʉ carotirique cõo cáti peorã mʉja anigarã .
59002024	Faith	To bairi ati wamere mʉja majirã : Diore apiʉja nʉcʉbʉgori caroare cʉ caboori wame jetore mani cáto tʉjʉʉ , “ Caroorije manare bairona na yʉ tʉjʉ , ” manire ĩimi Dio . “ Diore caapiʉja nʉcʉbʉgoʉ yʉ ã , ” ĩbana quena cʉ caboori wamere mani cátiquẽpata , caroorije cáti pairãre bairo mani tʉjʉʉmi Dio . “ Caroorije manare bairo na yʉ tʉjʉ , ” mani ĩquẽcʉmi Dio cʉ caboorije macare mani cátiquẽpata .
45009014	Faith	To roquere , “ Dio na cátiboriquere tʉjʉ cõoñaquetibacʉ quena jĩcaʉre cʉ mai netori cariape átiquẽemi Dio , ” ĩ tʉgooñaqueticõaña .
45014001	Recommendation	Jĩcaarã Jesure nʉcʉbʉgobana quena cʉ ye quetire caroaro api majiquẽema . To bairo caroaro caapi majiquẽna na cãnibato quena na mena caroaro ãña . Na catʉgooñabati wamerire cawatoa macá wamerire bairo na caĩrije na mena ame wada canamuqueticõaña .
66012007	Violence	Cabero yʉ catʉjʉwʉ tunu ʉmʉrecoopʉ aperã na caame quẽro . Topʉ jĩca nʉgoana Miguel cʉ mena macana ángel maja , cañuurã mena cãmi . Ape nʉgoa maca dragón cʉ mena macana , cʉ tʉ macana cañuuquẽna mena cãmi . Na nipetirã caame quẽwã .
49004026	Recommendation	Punijinirã , caroorije átiquẽja . Yoaro punijiniqueticõaña . Yoaro mee mʉja capunijinirijere reya .
60003009	Recommendation	Aperã rooro mʉjaare na cápata rooro na tuti amequeticõaña . “ Mʉ ñuuquẽe , ” mʉja na caĩ tutiata na caĩrore bairo na ĩ amequeticõaña . Caroa oca macare na boca ĩña . To bairona na mʉja caboca ĩro boomi Dio . Wariñuurique mʉja joogʉmi caroa wame macare na mʉja caboca ĩata . To bairi caroare Diore na jenibojaya , mari quenare caroare marire joogʉmi Dio ĩrã .
43008029	Grace	Yʉre cajooricʉ yʉ mena ãmi . Jĩcaʉna yʉ cũquẽemi . Cʉ catʉjoorije jeto yʉ átinucu . To bairi yʉre rocaqueti majuucõami .
49006014	Recommendation	Jĩcaʉ surara cʉ wapana cʉ̃re na caquẽgari paʉ netoo majimi come ajero jañari . Ti ajero jiami carupa wẽ mena . To bairo átiri cʉ cotiapʉ come ajero wamoa ajero unie jañami , cʉ wapana cʉ̃re na cajarero to puaquẽticõato ĩi . To bairona mʉja quena Sataná yarã wãtia na caĩtorijere mʉja netoo majigarã , Dio ye queti macare cariape macajere api majiri . Caroorije mʉjaare cʉ cawadajãro mʉja netoogarã , Dio cʉ caboorore bairo caroare catʉgooñarã aniri .
66001020	Description	Apiya Juan . Mere mʉ yʉ queti buiogʉ atiere ñocoa siete majuu yʉ cacʉgorijere . Yʉ wamopʉ cariape macá nʉgoa maca yʉ cañerijere mʉre yʉ queti buiogʉ . To bairona jĩa bujurique capejari tuturi siete tuturi majuu quenare mʉre yʉ queti buiogʉ . Ocõo bairo mʉre yʉ queti buio majiopa : Tie siete jĩa bujurique capejari tuturi maca majioro bai siete macari macana yʉ ye quetire caneñapo buerãre . To bairona siete ñocoa yʉ cañerã quena majioro bai yʉ ye quetire siete macaripʉre caqueti buio teñarãre .
58002009	Grace	Jesu quenare jĩca yʉteacã ángel maja rʉgaro cãcʉre cʉ cacũñupi Dio Jesure . To bairo cʉ cũri cʉ cabai yaji popiyecʉti rotiyupi Dio Jesure , mari mai tʉjʉri . To bairo Jesu camaja nipetirore na cʉ cabai yajibojaro tʉjʉri Caʉpaʉ majuu cʉ cacũñupi Dio . Caʉpaʉ majuu cʉ cũri , “ Nipetiro cʉ̃re na áti nʉcʉbʉgoato , ” caĩñupi Dio Jesure . To bairo cʉ̃re cʉ caĩroi nipetirore carotii ãmi Jesu .
50002013	Grace	Dio maca mʉja mena ãmi , mʉjaare átinemoʉ , cʉ caboorije jetore mʉja cáti majiparore bairo ĩi .
43015011	Grace	’ Tiere mʉjaare yʉ buio , yʉ cãni wariñuurore bairo na quena na ani wariñuato ĩi . To bairi mʉja ani wariñuu netogarã .
54001001	Description	Yʉ , Pablo ati pũuro mʉ yʉ uca joo Timoteore . Dio caroorije mani cátie wapare manire canetoobojaʉ ãmi . Camajare cʉ caqueti buio teña rotii yʉ ã . Mani Ʉpaʉ Jesucristo quena to bairona yʉ caqueti buio teña rotiwĩ . Cʉ̃ Jesucristo mani catʉgooña nʉcʉbʉgoʉ ãmi . To bairi petoacã mʉ yʉ queti buiopa ati pũuro jʉgori . Caroaro mʉre yʉ ñuu roti , Timoteo . Jesu ye quetire mʉ yʉ cabuiorije apiri mʉ caapiʉja jʉgowʉ . To bairi yʉ macʉ majuure bairo cãcʉ mʉ ã . Mani Pacʉ Dio , mani Ʉpaʉ Jesucristo mena caroare mʉre cʉ joato . Mʉre cʉ mai tʉjʉato . Caroaro ani yeri wariñuurique mʉre cʉ joato .
54002009	Recommendation	To bairi cãromia maca canʉcʉbʉgorã romiri na cajañanucurijere bairije cajañape ã jutiire . Caʉmʉa jãre na tʉjʉ ʉgari peato ĩrã mee to bairije cajañape ã . “ Aperã netoro caroarã jã ã , ” ĩ tʉgooñari ricati wame cawʉga peoquetipe ã . Apeye caajiyarije , cawapa paca netorije wamagariquere cajaña netoquetipe ã . Aperã , “ Caroarã romiri ãma , ” na ĩato ĩrã caroaro jeto cátinucupe ã .
43002015	Violence	To bairo na cáto tʉjʉʉ Jesu yʉta miji wẽri mena caquenoowĩ baperica wẽre . Ti wẽ mena waibʉcʉrã cajoorãre na cabape acu buucõawĩ . Niyeru cawajoari maja na ye niyeru cuirire cama bate recõawĩ . Na ye cajawori quenare catu ne roca cũcõawĩ .
49002010	Grace	Dio maca manire cájupi caroarã Jesucristo mena cãniparãre . Caroare mani cátiparore bairo ĩi Cristo mena cãniparãre manire cájupi . Cajʉgoyepʉna , to bairona caroaro cána na ãmaro ĩi , manire cacũñupi Dio , mani cãnipere tʉgooña jʉgoyeyeri .
60004012	Recommendation	Yʉ yarã , yʉ camairã , mʉja catamʉoata , “ ¿ Nope ĩro yʉre to bairo to baiti ? Cristore caapipajeei yʉ cãnibao joroquena , ” ĩ tʉgooña acʉaquẽja . To bairona mʉja catamʉopere rotimi Dio , ¿ jocarã mee yʉre caapipajeerãna na ãti ? mʉja ĩ tʉjʉ majigʉ .
66019007	Recommendation	To bairi boje rʉmʉ mere ejacoapa . Cordero cʉ cawamo jiapa rʉmʉ mere ejacoapa . To bairi Cordero nʉmo cãnipaore ñe unie co rʉjaquẽe . Jutii caroa cabotirijere cõre na cajooriquere jañatʉgamo mere . Caroaro caajiyarijere bairo mere jañamo . Jutii caʉgueri maniere jañamo . Diore caapiʉjarã cʉ yarã cãni poa ĩgaro áa Cordero nʉmo cãnipao to caĩata . Dio yarã caroaro na cãniere majioro bai cabotiri yeje jutiiro . Caroa majuu ã na cátie , caroorije mano . To bairi Diore mani ĩ wariñuu bajaato . “ Mʉ jeto caroaʉ majuu mʉ ã , ” Diore mani ĩ wariñuu bajaato , caĩ wadawã .
49006017	Recommendation	Cʉ rʉpoa quenare pejami surara come coro cʉ rʉpoa na caparo capuaquetiparore bairo ĩi . To bairona Sataná mʉja catʉgooñarijere cʉ carooye tuuquetiparore bairo ocõo bairo tʉgooñaña : “ Caroorije yʉ cátaje wapa yʉ capopiye tamʉobopere yʉ canetoowĩ Dio , ” ĩ tʉgooñaña . Ape wame quena nemi surara jarerica pãire cʉ wapanare na quẽ netoo nʉcagʉ . To bairona Satanáre netoo nʉcagarã caroaro tʉgooñaña Dio Wadariquere , cʉ Espíritu Santo manire cʉ cacũriquere .
44007024	Violence	Na tʉpʉ ejaʉ Ejipto macacʉ jĩcaʉ Israel yaʉre ñe wapa meena cʉ caquẽro cʉ catʉjʉyupʉ . To bairo cʉ̃re cʉ caquẽro tʉjʉ , cʉ amebojaʉ , cʉ caquẽ jĩa rocacõañupʉ Ejipto macacʉre . “ Yʉ yaʉre rooro cʉ cátie wapa ã , ” caĩñupʉ Moisé .
53003013	Recommendation	Jã yarã , mʉja maca quepequẽnana caroare áticõa aninucuña .
46016013	Faith	Tʉgooña maja catiya . Jesucristore api nʉcʉbʉgo janaqueticõaña . Caʉmʉa , cãromia cãni majuurãre bairona tʉgooña uwirique mana , tʉgooña ocabʉtiri aninucuña .
44007043	Sin	“ Aperã macare mʉja cáti nʉcʉbʉgowʉ , Moló na caĩire , Renfán na caĩi quenare wericarã macare . Moló cʉ wiiacã menare cʉ mʉja cane aájupa . Renfán cʉ ñocore mʉja cawericʉ quenare mʉja cáti nʉcʉbʉgowʉ . To bairo mʉja cátaje wapa Babilonia macanare mʉjaare na yʉ jee aá rotigʉ na ya macapʉre , ” caĩñupʉ Dio , caĩ ucayupa Dio ye quetire buiori maja cãniñaricarã , na caĩñupʉ Esteban .
53002015	Recommendation	To bairi jã yarã , mʉjaare jã cabuioepere bairo áti ocabʉticõa aninucuña . Mʉjaare jã caqueti uca buio jooepe quenare apiʉjari tiere majiritiqueticõaña .
47005005	Grace	Diona to bairo caroaro majuu mani cabaipere caquenoo jʉgoyeyebojayupi . To bairi cʉ Espíritu Santo manire cajooyupi , cawama rupaʉ mani cacʉgopere na maji jʉgoye cʉparo ĩi .
54002011	Recommendation	Cãromia caʉmʉa macare na carotipere , nare na cajʉgo buiope quenare yʉ booquẽe . To bairi mʉja caneñapo bueri paʉ cãromia maca cajʉgo buioʉ cʉ caĩrijere wadaquẽnana caroaro na apiʉjaato .
54005019	Recommendation	Apeye tunu Jesure caapi nʉcʉbʉgorãre cajʉgo ãcʉ ũcʉre apeĩ jĩcaʉna cʉ cawadajãata cariape apiquẽja . Pʉgarã o itiarã maca caroorije cʉ cáto catʉjʉricarã jĩcaro cõo cʉ̃re na caĩ wadajãro , “ Cariape ĩ wadajãrãma , ” mʉja ĩ majigarã .
45016016	Recommendation	Caroaro ame mairique mena ame ñuu rotiri , ame tʉjʉnucuña . Jesure caapiʉjarã nipetiri poa macana ñuu roti jooma .
66018019	Description	’ To bairo ĩrã yua , na rʉpoari buire jita ma peogarãma , seeto tʉgooñarique paibana . Oti awajagarãma seeto , “ ¡ Ayu , ayu ! ” ĩ oti awajagarãma . “ Mania ria capairi yapʉ caapeye jee aáteñarã mani nipetirã pairo mani cawapatanucubapʉ , ti maca macanare nunirã . Yucʉra maa ti maca caroa maca ãnato . Yoaro mee yajicoajupa yua , ” ĩgarãma riapʉ caapeye jee atínucubatana maca .
62003001	Grace	Tʉgooñaña mani Pacʉ Dio seeto manire cʉ camairijere . Manire maii , “ Yʉ punaa ãma , ” manire ĩ nʉcʉbʉgomi . To bairo manire cʉ caĩrore bairona cʉ punaa mani ã . To bairi mani cabairije cʉtiere majiquẽema aperã ati yepa macana Diore camajiquẽna maca .
60005005	Recommendation	Mʉjaa , cawamarã mʉja jʉgoye macana cabʉcʉrãre na áti nʉcʉbʉgoya . Mʉja nipetirã ame nʉcʉbʉgoya . “ Yʉa aperã netoro cãcʉ yʉ ã , ” ĩ tʉgooñaqueticõaña . To bairo caĩ tʉgooñarã mʉja cãmata mʉja átinemoquetiboʉmi Dio . “ Cawatoa cãcʉ yʉ ã , ” caĩ tʉgooñarã macare na átinemomi Dio , na tʉjʉ wariñuuri .
45003004	Faith	To bairi cʉ caĩrore bairona átigʉmi Dio . Mani camaja caĩ jocarã aniri mani caĩri wamere bairona mani átiquetinucu . Dio maca cariape ĩmi . Caĩ jocaʉ me ãmi . To bairona ĩ ucarique ã Dio Wadariquepʉ : Mʉa Dio , jocʉ mee cariape mʉ ĩnucu . To bairi ocõo bairo mʉ ĩ majiquẽema camaja : “ Rooro áami Dio . ‘ Ocõo bairo yʉ átigʉ , ’ cʉ caĩrica wame cõo átiquẽemi Dio , ” mʉ ĩ majiquẽema , ĩ ucarique ã .
44009014	Violence	— Ati maca quenare mʉre caapiʉjarãre na ñei ejami to bairo sacerdote maja ʉparã cʉ na cáti rotiro , cʉ caĩñupʉ Ananía .
61002001	Sin	Tirʉmʉpʉ cariape Dio ye quetire cabuioricarã na cãnibao joroquena aperã caĩto pairã cãñuparã , “ Dio ye quetire cabuiorã jã ã , ” camajare caĩtorã . Tirʉmʉpʉ na cãnatore bairona caĩtorã anigarãma yucʉ quenare mʉja watoapʉ . Cariape macaje cabuiorãre bairo caĩtorije macare buiotogarãma . “ Caĩto pairã ãma . Cariape me ã na ya wame , ” mʉja caĩ majiquẽtona ĩtorica wame mʉjaare buiogarãma . To bairo buiotorã cariape macaje Jesu ye quetire camaja na tʉgooña mawijiao joroque átigarãma . Mari Ʉpaʉ Jesu caroorije na cátiere cʉ cawapayebojariquere booquẽema . To bairi na majuuna na cabai botiorije wapa yoaro mee na recõagʉmi Dio .
43005018	Violence	Judío maja , sábado cãno cariarãre na netoʉ áti rotiquetaje áami Jesu ĩrã cʉ cajĩagawã . Cabero , “ Dio yʉ Pacʉ ãmi , ” cʉ caĩrijere apirã netobʉjaro cʉ cajĩagawã . “ To bairo ĩi , ‘ Dio mena jĩcaro cãcʉ yʉ ã , ’ ĩi áami , ” caĩwã judío majare cajʉ́go ãna .
46011002	Faith	Yʉ wariñuu yʉre mʉja catʉgooña ʉjarijere queti apii . Mʉjaare yʉ cabuioriquere mʉja cátinucurije quenare queti apiri yʉ wariñuu .
44002025	Faith	Ʉpaʉ David tirʉmʉpʉ macacʉ Cristo cʉ cabuiaparo jʉgoyepʉna ocõo bairo caucayupi Cristo cʉ caĩpa wamere : Dio yʉ mena anicõa aninucumi to cãnacã rʉmʉ , yʉre átinemoʉ . To bairi yʉ uwiquẽe . Yʉ tʉgooñarique paiquẽe .
60001023	Grace	Mari pacʉa punaa buiarãpʉ cabai yajiparã mari ã . Yucʉra Dio cãnicõa ãcʉ cʉ ye quetire capetiquẽtie jʉgori cʉ punaa maca mari ã . To bairona cʉ punaa , cʉ mena cãnicõa aninucuparãre marire cacũñupi Dio cʉ ye quetire mari caapipajeero . Ocõo bairo ĩ ucarique ã :
59005016	Recommendation	To bairi caroorije ána mʉja mena macana Jesure caapiʉjarãre ame buioya . To bairi Diore ame ĩ jenibojaya . To bairo mʉja caame ĩbojaro cʉ mʉja cajenirijere mʉja apigʉmi Dio . Apiri , mʉja netoogʉmi mʉja cariaye cʉtiere . Capee caroare átibojagʉmi Dio cañuʉ cʉ̃re caapiʉjaʉ cʉ cajeniro .
43006047	Faith	Cariape mʉja yʉ ĩ . Yʉre canʉcʉbʉgorã catícõa aninucugarãma .
43014018	Grace	Mʉjaare yʉ aáweoqueticõagʉ . Mʉja mena anigʉ yʉ atígʉ tunu .
45003002	Grace	Aperã jʉgoye Dio cʉ Wadariquere cʉ cacũricarã mani ã . To bairi judío maja mani cãnie ñuu majuucõa .
49006005	Recommendation	Mʉjaa , aperãre na paabojari maja mʉja ʉparãre caroaro na api nʉcʉbʉgori na carotirijere ája . Ocõo bairo tʉgooñaña mʉja yeripʉre : “ Ani yʉre carotii camajocʉ cʉ cãnibato quena Cristo yere yʉ catʉgooñarore bairona cʉ tʉgooñari caroaro cʉ yʉ paabojagʉ . ”
45002004	Grace	Caroorije mʉja cátie wapare mʉja popiyeyega patowãcaquẽcʉmi Dio . To bairi nemoona mʉjaare cʉ capopiyeyequẽtiere tʉjʉrã , “ Manire popiyeyequetigʉmi , ” ĩ tʉgooñaqueticõaña . Mʉjaare mai tʉjʉri , caroorije mʉja cátiere mʉja catʉgooña jʉtiritipe boomi . To bairi cʉ̃re mʉja caapiʉjapere yuʉmi Dio . To bairi popiyeyega patowãcaquẽcʉmi .
62005014	Faith	“ Dio cʉ caboorije uniere cʉ̃re mani cajeniata mani cajenirijere apiimi , ” mani ĩ maji . “ Mani cajenirije apiimi , ” caĩ yuurã aniri , “ Caroaro mani átibojagʉmi , ” mani ĩ maji .
45015013	Faith	Dio caroaro manire cʉ cátibojapere tʉgooñari mʉja tʉgooña wariñuu maji . To bairi caroa ani wariñuurique mʉjaare cʉ joato Dio cʉ̃re caapiʉjarã mʉja cãno . Cʉ Espíritu Santo mʉjaare cʉ átinemoato , “ Caroaro manire átibojagʉmi , ” netobʉjaro mʉja caĩ tʉgooña majiparore bairo ĩi .
43019041	Description	To bairi Jesure na capapuarica paʉ tʉpʉ jĩca janiro na caoterica janiro cãmʉ . Ti janiro pupeapʉ jĩca ope maja ope ʉ̃tapʉre na cawerica ope cãmʉ , carupa toti yua . Ti toti cabai yajiricʉre cañujo rocaya mani toti cãmʉ .
66019020	Violence	To bairo na caneñaporo yua , caballo bui capeja aácʉ maca pʉgarãre na cañewĩ . Monstruo quenare , cʉ bero macacʉ caĩto paii quenare na cañewĩ yua . Caĩto paii cabero macacʉ maca camaja na catʉjʉ acʉarijere cáti iñooricʉ cãmi . Monstruo cʉ jʉgoye macacʉ cʉ camajio joorije jʉgori to bairo catʉjʉya maniere cáti iñooricʉ cãmi . To bairo na áti iñoori camajare na caĩtoyupi . Monstruo ya wamere na riya pãiroripʉre cauca tu rotiricarãre caĩtoricʉ cãmi . Cʉ̃re bairo cabauʉ na cawericʉre cáti nʉcʉbʉgorãre na caĩtoricʉ cãmi . To bairi yua monstruore , monstruo bero macacʉ caĩto paiire na pʉgarãpʉrena na cañewĩ caballo bui capeja aácʉ maca . Na ñei yua , cacatirãrena na carecõa joowĩ asufre mena caʉ̃ri peropʉ , pairi pero majuu .
45012020	Recommendation	Ape wame quenare ocõo bairo ĩ ucarique ã : Mʉjaare catʉjʉ tutii ũcʉ quenare cʉ cañigo riaata cʉ nuña . Ocore cʉ caetigaro quenare cʉ tĩaña . To bairo mʉja cáto rooro mʉjaare cʉ cátajere bobogʉmi , ĩ ucarique ã .
51003016	Recommendation	Cristo ye quetire mʉja yeripʉ tʉgooña api majiri apiʉjaya . Ame ĩ buio majioña Dio yere mʉja camajiri wamere . To bairo átiri Diore ĩ wariñuu bajaya , mʉjaare cʉ cátibojarije tʉgooñari .
51003019	Recommendation	Mʉjaa , na manapʉa , mʉja nʉmoare na maiña . Na ĩ punijiniquẽja .
54005016	Recommendation	Jesure canʉcʉbʉgorã una caʉmʉ o cãromio na ya wiiri macana cawapearicarã romiri na cãmata na majuuna nare na átinemoato . Jesure canʉcʉbʉgorã na cãni poa macanare nare na cote rotiqueticõato . To bairo na yarãre na majuuna na cacoteata Jesure canʉcʉbʉgorã na cãni poa macana aperã cawapearicarã romiri cacote mani majuucõarãre na cote majigarãma .
62005011	Grace	
62005012	Faith	
43008036	Grace	To bairi yʉ Dio Macʉ aniri caroorijere mʉja cátinucurijere carotiire cʉ rocaʉ acʉ́ yʉ cáapʉ́ . To bairo mʉjaare cʉ yʉ carocabojaro bero cariapena apeĩ cʉ carotiquẽna majuu mʉja anicõagarã yua . Sataná yarã , cʉ poja mʉja aniquetigarã .
49003013	Faith	Ti wame tʉgooñari yucʉacã yʉ capopiye cʉtiere tʉgooñarique paiqueticõaña . Mʉja quena Dio yarã mʉja cãniparore bairo ĩi Jesu ye quetire mʉjaare yʉ caĩ buiowʉ . To bairi tʉgooña wariñuuña . Mʉjaare yʉ caqueti buiorique wapa presopʉ yʉ catamʉorije to cãnibato quena tʉgooña wariñuuña .
45016018	Sin	Mani Ʉpaʉ Jesucristo yere cána me ãma naa . Na majuuna caroorije na cátigarije macare cána ãma . Caroaro api tʉjooriquere ĩtori , caroaro caapi majiquẽnare na macare na caapiʉjaro ánama .
45001029	Sin	Ocõo bairi wame áti aninucuma caroorije to cãnacã wamere : Apeye unie cacʉgorã anibana quena apeye uniere boo neto tʉgooñama . Aperãre , “ Rooro nare mani áticõato , ” ĩ tʉgooñanucuma . Aperã ye tʉjʉ ʉgoo punijininucuma . Camajare na jĩama . Ame wada neto paima . Ĩ jocarique ĩnucuma . Ame tuti paima . Rooro wada pai yoja teñama .
55001014	Recommendation	Dio mʉre cʉ caqueti buio cũriquere caroaro buiocõa aninucuña . Espíritu Santo , mani mena cãcʉ mʉre cʉ cátinemoro mena cariape queti buioriquere caroaro aperãre buiocõa aninucuña .
48006008	Faith	To bairona bai mani camaja quena rooro mani cátie , caroaro mani cátie quena . Rooro mani caʉgari pearijere mani cápata caberopʉ rooro mani baigarã yua . Espíritu Santo cʉ caboorore bairo maca ána cabero caroaro mani baigarã . Dio mena caroaro wariñuuri mani anicõa anigarã yua .
46010009	Recommendation	To bairi , “ Caroorije mani cátibato quena mani popiyeyequetigʉmi mani Ʉpaʉ Dio , ” caĩ tʉgooñaqueticõape ã . To bairona Diore caĩ tʉgooñabajuparã to macana . To bairo tʉgooñabana aña Dio cʉ cajooricarãre cabaque jĩa ecooyuparã .
46013005	Recommendation	Aperãre nʉcʉbʉgorique mena jeto na átinucurãma . Na majuuna na cabaipe jetore tʉgooñaquẽnana aperã na cabairije quenare na átinemonucurãma . Capunijinirique mana ãnama . Aperã rooro nare na caĩro yoaro mee majiritinucurãma .
66009009	Description	Na cotiare come ajerire bairije jia turicarã cãma . To bairi cawʉcoanucuwã . To bairo na cawʉ aánucuro seeto cabʉjʉwʉ na cawʉrije . Camaja ame quẽgarã caballoa bui capãarã na caatʉ aátore bairo cabʉjʉwʉ na cawʉrije . Caballoa surara na catʉ̃garica betorire na caatʉ tʉ̃ga puarore bairona cabʉjʉwʉ diroa na cawʉrije maca .
43015022	Sin	’ Ati yepapʉre nare yʉ cabuioʉ ejaquẽpata bui pacooquetiborãma . Yucʉacãre cabui pacoorã ãma , yʉ cabuiorijere caapigaquẽna aniri . “ Cabui pacooquẽna jã ã , ” ĩ majiquẽema .
51004005	Recommendation	Cristore caapiʉjaquẽnare caroaro tʉgooña majirique mena na ája . Cristo ye quetire na mʉja caĩ buiori paʉ to cãnacã ni caroaro na ĩ buioya .
45006006	Faith	Cristo yucʉ tẽorica pãipʉ cʉ̃re papua jĩarã manirena cãni jʉgorica yeri cañuuqueti yerirena ánare bairo ána cájupa . To bairona carotiyupi Dio caroorije mani cáti ʉjáaquetiparore bairo ĩi .
62003010	Sin	Dio punaare , Sataná yarãre ocõo bairo na mani tʉjʉ beje maji : Noa caroare cátinucuquẽna , aperãre camaiquẽna Dio punaa me ãma .
45008007	Sin	Na majuuna caroorije na cátigarijere catʉgooñarã Diore cateerã ãma . Dio cʉ carotirijere apigaquẽema . To bairi dope bairo áti majiquẽema cʉ carotirijere .
44002026	Faith	To bairi yeri wariñuʉ cañuuri wame Diore yʉ ĩnucu .
46010020	Sin	Ocõo bairo ã : Diore canʉcʉbʉgoquẽna wericarãre waibʉcʉrã na cajĩa ñuu buerã wãtiarena áti nʉcʉbʉgorã áama . Diore áti nʉcʉbʉgorã átiquẽema . Wãtiare aperã nare mʉja cáti nʉcʉbʉgonemoro yʉ booqueti majuucõa .
44013001	Description	Antioquíapʉre Jesure caapiʉjarã mena cãñuparã Dio ye quetire buiori maja , aperã Dio yere aperãre camajiorã . Bernabé , apeĩ Simón “ Cañii ” na caĩi , apeĩ Lucio ( Sirene cawamecʉti maca macacʉ ) cãñuparã . Apeĩ Menaé - Ʉpaʉ Herode mena cabʉtiricʉ cãñupʉ . Apeĩ Saulo cãñupʉ . To cãnacãʉna cãñuparã naa .
49005006	Recommendation	To bairona Diore cabai botiorãre ti wameri cánare na popiyeyegʉmi Dio . To bairi aperã , “ To bairona átaje caroorije me ã , ” na caĩtorijere apiqueticõaña .
56001011	Sin	Cabuioya manipa wamere na buionucuma . Caapiricaro tʉjoorijere jã cabuiorije wapa apeye uniere marire na joato ĩrã , buio teñatonucuma . To bairo na caĩtorije apiri jĩca wiiri macana Jesu ye quetire caapibatana api janacõama yua . To bairi nare caĩtorijere cabuio teñanucurãre na cabuio jana rotipaʉ mʉ ã , Tito .
43013011	Sin	Jesu cʉ̃re cañeparãre cawadajãpaʉre camajitʉgawĩ . Cʉ tʉjʉ majiri , “ Mʉja mena macacʉ jĩcaʉ cʉ yeri caʉgueri paiire bairo ãmi , ” ĩi , caĩwĩ Jesu .
43010001	Sin	Jesu camajare na buionemoʉ , ocõo bairo buio majiorica wame mena na caĩ buiowĩ :
61002015	Sin	Cariape macaje Dio yere apigaquetibana apeye jeto tʉgooñanucuma . To bairo tʉgooñari Balãa , tirʉmʉpʉ macacʉ Beor macʉ cʉ cátatore bairona áama . Balãa caroori wame cátigabajupʉ , niyeru wapatagʉ . To bairi burra bui capeja aájupʉ , caroori wame átii aácʉ .
44014005	Violence	To bairi judío maja , aperã judío maja mee na ʉparã mena neñapori , “ Pablo , Bernabé jãare na popiyeyerã ʉ̃ta rupaa mena na mani re jĩarã , ” caame ĩñuparã .
43021017	Description	Cabero cʉ caĩnemowĩ tunu Jonás macʉ Simóre : — Simón , ¿ yʉre mʉ maiti ? Jesu itiani cʉ̃re cʉ cajeniñaro apii Pedro seeto tʉgooñarique pairi ocõo bairo cʉ caĩwĩ Jesure : — Yʉ Ʉpaʉ , nipetirije mʉ maji . Mʉ maji mʉre yʉ camairijere . To bairo cʉ caĩro : — To roquere yʉ yarãre caroaro na jʉgo ãña , cʉ caĩwĩ Jesu tunu .
66021027	Sin	Dije unie caroorije ti macapʉre jãaquetigaro . Caroorije cána quenare na jãa rotiquetigʉmi Dio . Caĩto pairã quenare na jãa rotiquetigʉmi . To bairi Cordero cʉ yarã na wamerire cʉ cauca turica pũuropʉ na wamerire cʉ cauca turicarã jetore na jãa rotigʉmi Dio ti macapʉre .
66017004	Sin	To bairi jutii cajʉmerije , jutii cajũarije cajañawõ . Oro caajiyarije mena cawamoorico cãmo . Ʉ̃ta rupaacãre caroa caajiyarije unie quenare cabʉjawõ . Cabotiri rupaacã quenare cabʉjawõ . Capee cawapa pacarije jeto cabʉjawõ . To bairi etirica rʉ oro caajiyari rʉ canewõ . Ti rʉ co caneri rʉ maca cajiracoapʉ caroorije . Ti rʉ macaje caroorije nipetirije rooro co cátie , rooro co cáti eperije quenare majioro cabaiwʉ . To bairi ti rʉpʉ cajañaro caroorije cabaurore bairo cabauwʉ caroorije co cátinucurije .
51003014	Recommendation	Ape wame netoro cañuu netori wame ã ame mairique . Mʉjaa ame mairã ape wame yʉ carotirijere caroa wame nipetiri wame mʉja átigarã .
43012023	Description	“ Griego maja mʉ tʉjʉgarã ejama , ” na caĩro apii ocõo bairo caĩwĩ Jesu : — Petoacã rʉja yʉ camaja tʉpʉ Dio cʉ cajooricʉ aniri bai yajiri bero yʉ catunu catí wamʉ aáparo .
45002022	Sin	To bairi , “ Áti epericarã cʉtiqueticõaña , ” caĩrã anibana quena mʉja majuuna ¿ nope ĩrã mʉja áti epericarã cʉtinucuti ? Aperã na majuuna na cawericarãre Dio cãniquẽnarena jeni nʉcʉbʉgoma . Na cajeni nʉcʉbʉgorijere tʉjʉteebana quena ¿ nope ĩrã na wericarãre na cáti nʉcʉbʉgori wiiri macajere mʉja jee rutiti ?
45007008	Sin	To bairi tie Dio cʉ carotiriquere majii , “ Seeto rooro aperã yere caboo tʉjʉʉ yʉ ã , ” yʉ caĩ majiwʉ yua . Ti wame Dio cʉ carotiriquere yʉ camajiquẽpata , “ Ti wamere caroorije cácʉ yʉ ã , ” yʉ ĩ majiquetiboricʉ . To bairo majibacʉ quena netobʉjaro aperã yere yʉ catʉjʉ ʉgoowʉ .
44026017	Grace	Judío maja , aperã judío maja cãniquẽna quena mʉre na cajĩagaro caroaro mʉ yʉ cotegʉ . Judío maja cãniquẽna tʉpʉ mʉ yʉ joogʉ , yʉ ye quetire na mʉ camajioparore bairo ĩi . Yʉ yere na camajiparo jʉgoye camajiquẽna anibana canaitĩaropʉ cãnare bairona baima , majiquetibana . To bairo cabairicarã anibana quena cabujuropʉ catʉjʉ majirãre bairona baigarãma , yʉ yere na mʉ cabuiorijere apirã . Sataná yarã cãnana anibana quena yʉ yarã anigarãma . Yʉre na caapiʉjaro caroorije na cátajere na yʉ majiriobojagʉ . To bairi na quena aperã yʉre caapiʉjarã yʉ cabejericarã mena anigarãma . To bairo na cãniparore bairo ĩi na tʉpʉ mʉ yʉ joogʉ , ” yʉ caĩwĩ Jesu , caĩñupʉ Pablo Agripare .
56003003	Sin	Mari quena tirʉmʉpʉ Dio yere catʉgooña majiquẽna mari cãnibapʉ . Dio cʉ carotirijere mari cátiquetinucuwʉ . Cariape mari catʉgooñaquẽpʉ . Mari majuuna cañuuqueti wamerire mari cátigarijere átinucubana caroorijere mari cáti jana majiquẽpʉ . Rooro aperãre mari cáticõa aninucuwʉ . Aperã yere tʉjʉ ʉgoo , ame tʉjʉgatee , ame tuti cabairã mari cãninucubapʉ .
54005021	Recommendation	Timoteo , nʉcʉbʉgorique mena mʉ yʉ queti buio . Mani Pacʉ Dio , to bairi cʉ Macʉ Jesucristo mena , to bairi ángel maja cʉ cabejericarã mena quena nipetirã na caapijoro mʉ yʉ queti buio . Atie mʉre yʉ caĩ queti uca joorijere cariape ája Jesure caapiʉjarãre , cajʉgo ãcʉ aniri . To bairo mʉ yʉ caĩ buioricarore bairona na ája jĩcaro cõona . Jĩcaarãre ricatiri átiquẽja .
58010035	Recommendation	To bairi ñe uniere uwiquẽja . Diore api nʉcʉbʉgo anicõaña . To bairo mʉja cabairo caroaro cʉ yere mʉja joogʉmi Dio .
46004002	Faith	Jĩcaʉ paabojari majocʉ cʉ ʉpaʉ cʉ cáti rotirore bairona caroaro cátipaʉ ãmi . To bairo caroaro cʉ cáto cʉ ʉpaʉ maca caroaro cʉ tʉjʉ wariñuugʉmi .
44009043	Description	Yoaro cãñupʉ Pedro Jopepʉ Simón cawamecʉcʉ ya wiipʉ . Cʉ̃a Simón maca cãñupʉ waibʉcʉrã ajeri quenoori majocʉ .
46003016	Grace	Mʉjaa Dio wiire bairona mʉja ã , cʉ Espíritu Santo mʉjaapʉre cʉ cãno maca . ¿ Tiere mʉja majiquẽeti ?
58010019	Faith	Dio wiipʉre Dio cʉ cãni majuuri paʉ na caĩro , yotorica ajero ʉjaropʉre cajãanucuñupʉ sacerdote maja ʉpaʉ cʉ jetona . Aperãre jãa rotiricaro mee cãñupe . To bairi cajãa uwinucuñuparã . Yʉ yarã , yucʉra maria ti ajero yotoricaro mari uwi majiquẽe , Jesu marire cʉ carií yajibojaro maca . Ti ajerore caneto jãa peticõarãre bairona Diore cawadarã jeto mari ã yua . Cawama wame mari cacũbojayupi Jesu , to cãnacã rʉmʉ caroaro Dio mena mari cãnicõa aninucuparore bairo .
43008021	Sin	Ocõo bairo na caĩwĩ Jesu judío maja ʉparãre : — Cáaápaʉ yʉ ã . Yʉ cáaáto bero yʉre mʉja macagarã . Caroorije cáti aninucurãna mʉja bai yajigarã . Yʉ cáaáparopʉre mʉja aá majiquetigarã .
51003012	Recommendation	To bairi cʉ yarã , cʉ camairã , cañuurã cãniparãre mʉja cacũñupi Dio mʉja quenare . To bairo cʉ cacũricarã aniri aperãre na mai tʉjʉya . Caroaro na átinemoña . “ Aperã netoro cañuʉ yʉ ã , ” ĩ tʉgooña ocabʉti netoquẽja . Aperã rooro mʉjaare na cátie to cãnibato quena na ame ĩ tutiquẽja . Caroorije mʉjaare na cátiere na majirioya . Cristo caroorije mʉja cátajere mʉjaare cʉ camajiriobojaricarore bairona na majirioya .
43012026	Faith	Yʉ carotirijere cátigarã yʉ cátore bairo na áti ʉjaato . Yʉ mena macana anigarãma yʉ cãni paʉpʉre . Yʉ carotirijere cáti nʉcʉbʉgorãre caroa majuure na joogʉmi yʉ Pacʉ , caĩwĩ Jesu .
54003004	Description	To bairi Jesure caapiʉjarãre cajʉgo ãna na ya wii macanare caroaro caroti majirã na ãmaro . Na punaa maja catirique menare caroaro na cabuiorijere na caapiʉjaro cánare cabejepaʉ mʉ ã , Timoteo .
52005011	Recommendation	To bairi mere mʉja caame ĩrore bairona ati wame ame buio majiorã ame tʉgooña ocabʉtioya mʉjaa , netobʉjaro mʉja caapiʉjaparore bairo ĩrã .
62003011	Recommendation	Caame maipe ã caĩrijere nemoopʉna mʉja apiricarã .
46007026	Recommendation	Ocõo bairo yʉ tʉgooña : Yucʉ rʉmʉri cãno capee popiye tamʉorique ã manire Jesure caapiʉjarãre . Netobʉjaro popiye ã nʉmo cʉtiata . To bairi canʉmo mana to bairona canʉmo mana cãnicõaparã ãma , yʉ ĩ tʉgooña .
43003001	Description	Jĩcaʉ fariseo na caĩrã mena macacʉ Nicodemo cawamecʉcʉ cãmi . Cʉ quena judío majare carotirã mena macacʉ cãmi .
59002025	Description	Rahabo ãnaco co cabairique quenare mʉjaare yʉ ĩ buiogʉ . Cajʉgoyepʉ caʉmʉa na cáti eperico anibaco quena cabero Dio yere apiʉjari Israel maja cayajioropʉ co ya macapʉre na catʉjʉra ejaro co ya wiipʉ na cajãa rotiyupo . Cabero aperã nare na cajĩagaro ape wãpʉ na caruti rotiyupo . To bairo caroaro co cáto tʉjʉʉ , “ Caroorije cátiquẽcore bairona ãmo , ” co ĩ tʉjʉricʉmi Dio Rahabore .
54002015	Faith	To bairo Eva co canetoo nʉcarique to cãnibato quena caroorã ya paʉpʉ na cayajibopere netogarãma cãromia , Diore apiʉjari . Cʉ̃re na caapiʉjaro , caroaro na capunaacʉto , aperãre na camairo , tʉgooña majirique mena caroare na cátinucuro , to bairo caroaro cʉ̃re na caapiʉjaro na netoogʉmi Dio cãromia quenare .
44013017	Grace	Dio , judío maja jã cáti nʉcʉbʉgoʉ jã ñicʉ jãapʉre cabejeyupi . Ape yepapʉ Ejiptopʉ na cãno capãarã majuu na cabʉoyupʉ Dio . Cabero ti yepapʉ cãnare cʉ catutuarije mena na cajʉgo buti aájupʉ .
44015008	Grace	Dio nipetirã camajare mani yerire majimi . To bairi nare , caroaro yʉre caapiʉjarã ãma ĩi , cʉ Espíritu Santore na cajooyupi Dio , manire cʉ cajooeparore bairona .
59002011	Sin	Tirʉmʉpʉ Dio cʉ carotiriquere cũʉ ocõo bairo caĩñupi : “ Áti epericarã cʉtiqueticõaña . ” To bairi , “ Aperãre jĩaqueticõaña , ” caĩñupi Dio . To bairi apeo mena áti epequetibana quena camajocʉre mani cajĩaata Dio cʉ carotiriquere cãno cõona caapiʉjaquẽna mani aniborã .
43010028	Grace	To cãnacã rʉmʉ catícõa ãnajere na yʉ joo nare . To bairi yajiquetigarãma . Caroaro na yʉ cʉgo . Yʉ mena cãnare yʉ ema majiquetigarãma aperã maca .
45016020	Grace	Caroa ani yerijã wariñuuriquere cajoʉ ãmi Dio . Petoacã bero caroorije ʉpaʉ Satanáre mʉja canetoro átigʉmi , cʉ macare cʉ carooye tuaro mʉja átibojagʉmi Dio . Mani Ʉpaʉ Jesu caroare mʉjaare cʉ joato .
55003005	Sin	Diore canʉcʉbʉgorãre bairo baibana quena baitorique jeto áama , na yeri catʉgooñarijere Dio cʉ cawajoa majipe macare booquetiri . Na una mena bapacʉti macaqueti majuucõaña .
45012005	Description	To bairona mani bai Jesucristore caapiʉjarã . Capãarã anibana quena jĩca poa macana mani ã , jĩca rupaʉre bairona , Jesure caapiʉjarã mani cãmata . Mani nipetirã jĩca rupaʉ ani turoricarore bairona mani ã .
56003008	Faith	Cariape atie quetire mʉ yʉ buio , Tito . To bairi atie mʉ yʉ caqueti buio joorijere caroaro na buio apioya seeto Diore caapipajeerãre . Caroa na áticõa aninucuato ĩi na ĩ buioya . Caroa macaje majuu jetore na cátipere mʉ yʉ queti buio joo .
59002023	Faith	To bairi Dio ye quetire cabuioricʉ tirʉmʉpʉ macacʉ ocõo bairo cʉ caĩ ucarica wamere bairona cabaiyupe : “ Diore caapiʉja nʉcʉbʉgoyupʉ Abraham . To bairo cʉ caapiʉja nʉcʉbʉgoro tʉjʉri , ‘ Caroorije cátiquẽcʉ ãmi Abraham , ’ cʉ caĩ tʉjʉyupʉ Dio . ” To bairi , “ Dio yaʉ majuu ãmi Abraham , ” cʉ caĩñuparã aperã quena .
59002001	Faith	Yʉ yarã , apeye mʉjaare yʉ ĩ buiopa : Mani Ʉpaʉ Jesucristo cañuu netoʉ majuure camajirã aniri pairo caapeye cʉgorã quenare caapeye unie mana quenare jĩcaro cõona na maiña . Jĩcaʉ pairo cacʉgoʉre , “ Ani cãni majuʉ ãcʉmi . Cʉ yʉ maibʉja . Aperã cacʉgoquẽna macare na yʉ maiquẽe , ” ĩ tʉgooñaqueticõaña mʉjaa .
45003013	Sin	To bairi maja ope cajita jã bipeya mani ope caʉnirijere rooro mani catʉgooñarore bairona rooro tʉgooñami Dio na rijero mena na caĩ wadarijere . Na rijero mena rooro ĩto pai wadanucuma . Tie caroorijere ĩ wadarã , aña cʉ capunirore bairo jeto rooro puniri wamere ĩ wadanucuma .
49005028	Recommendation	To bairona caʉmʉa mʉja nʉmoa romirire na camaiparã mʉja ã . Mʉja majuuna mʉja camairore bairona na camaipe ã mʉja nʉmoa romirire . Jĩcaʉ cʉ nʉmore maii cʉ majuuna cʉ rupaʉre cʉ camairore bairona cõre camaii ãcʉmi .
45009030	Faith	Ocõo bairo mʉjaare yʉ buionemogʉ tunu : Judío maja cãniquẽna maca , “ Caroarã ãma , ” Dio nare cʉ caĩ tʉjʉpere catʉgooñaquẽjupa . Caroare na cáti ocabʉtiquetibato quena , “ Caroarã ãma , ” na ĩmi Dio Jesucristore na caapi nʉcʉbʉgoata .
54003009	Faith	To bairi Jesu ye queti cariape macajere caapi nʉcʉbʉgorãre boo . To bairi , “ Cabuicʉcʉ mee yʉ ã , ” cariape caĩ majirãre boo .
54006002	Recommendation	Jesure caapiʉjarãre caʉparãcʉna maca netobʉjaro caroaro nare canʉcʉbʉgope ã . Ocõo bairo caĩ tʉgooñaqueticõape ã nare : “ Yʉ ʉpaʉ yʉre bairona Diore caapiʉjaʉ ãmi . Cʉ̃re bairona cãcʉ yʉ ã . To bairi yʉ majuuna yʉ cabooro yʉ paagʉ , yʉre carotipaʉ me ãmi , ” na ĩ tʉgooñaqueticõato . Ocõo bairo maca na ĩ tʉgooñaato : “ Yʉ yaʉre yʉ camairore bairo yʉ camaii ãmi yʉ ʉpaʉ , Diore caapiʉjaʉ aniri . To bairi netobʉjaro cʉ yʉ paabojagʉ , ” na ĩ tʉgooñaato . To bairo caroa átajere na queti buio netonucuña to macanare Jesure caapiʉjarãre .
45003003	Faith	Capãarã judío maja Dio Wadariquere caapi nʉcʉbʉgoquẽna ãma paro . Na caapiʉja nʉcʉbʉgoquẽtie to cãnibato quena Dio maca cʉ caĩrore bairona cácʉ ãmi .
43019034	Violence	Cabai yajiricʉ cʉ cãnibato quena jĩcaʉ polisía Jesu waruure cʉ ãpoa bejuro mena cajarewĩ . To bairo cʉ cáto rií , oco mena cabutiwʉ .
43015012	Recommendation	Yʉ carotirije ocõo bairo ã : Ame maiña , mʉjaare yʉ camairore bairona .
45006013	Recommendation	Caroorije cáticõa anigarã aniqueticõaña . Diore cabooquẽna na cayajiri paʉpʉ mʉja cáaábopere Dio cʉ canetooricarã mʉja ã . To bairi Dio cʉ caboorije jetore cáticõa aninucurã ãña . Cacatiri rupaʉ mena catirãpʉ to bairo jeto cañuurije áti anicõaña .
58010039	Faith	Mari maca caapipajee janarã mee mari ã . To bairi cayajiparã mee mari ã . Cʉ̃re caapipajeerã aniri mari yeri cãnicõa aniparã maca mari ã .
45011026	Grace	To bairo Diore na caapiʉjaro nare cʉ capopiyeyebopere na netoobojagʉmi Dio Israel macanare nipetirã cʉ̃re caapiʉjarãre . Tie Israel macanare Dio na cʉ canetoobojapere ocõo bairo ĩ ucarique ã : Camajare canetoopaʉ Jerusalẽpʉ cãnacʉ atígʉmi . Jacobo ãnacʉ pãramerãre caroorije na cátiere regʉmi .
52002015	Violence	Mani Ʉpaʉ Jesure cajĩaricarãna ãma judío maja . Cajʉgoyepʉ Dio Wadariquere cabuiobatana ãnana quenare cajĩañuparã na ñicʉapʉre . Yʉ , yʉ mena macana menare rooro jã cabuuwã . To bairo cãnare tʉjʉ wariñuuquẽemi Dio . Camaja nipetirãre Jesure caapiʉjaboparãre camatarã ãma judío maja .
58010026	Sin	Mari caame tʉgooña ocabʉtioquẽpata caroorijere cátinucurã mari aniborã moquena . Caroa quetire , cariape cãni wamere camajirã nibaopʉnana moquena rooro mari cátinucuata tiere cʉ̃re mari cabai botiorijere yajio majiña maa . Cristo jĩcaʉna ãmi mari caroorijere cawapayebojaʉ . To bairi cʉ̃re mari cabooquẽpata Diore , “ Caroorije yʉ cátajere majirioya , ” mari tunu ĩ majiquetiborã .
49002006	Grace	Mani canetooñupi Dio Cristo manire cʉ cabai yajibojarique jʉgori . Manire cʉ cabai yajibojaro bero cʉ catunu catioyupi Dio cʉ Macʉre . To bairi mani quenare jõ buipʉ Cristo mena carotiparãre mani cacũñupi Dio . To bairona manire cacũñupi Dio , Cristo mena macana na ãmaro ĩi , cayajiboparã mani cãnibato quena .
49004025	Recommendation	To bairo tʉgooñari jocarãna ĩqueticõaña . Cariape jeto ame ĩ buioya , jĩca poa macana Jesu yarã mani ã ĩrã .
48002005	Faith	To bairo jãre na caĩ tutibato quena jĩca wame unoacã nare jã caapiʉjaquẽpʉ na caĩrijere . Cariape macaje Jesucristo camajare cʉ canetoo catiorije queti to yajiqueticõato ĩrã nare jã caapiʉjaquẽpʉ . Mʉja quena cariape macaje Jesucristo yere mʉja api nʉcʉbʉgoato ĩrã jãre na cáti rotibatiere jã cátiquẽpʉ .
46014013	Recommendation	To bairi noo aperã yere majiquetibacʉ quena cawadaʉ ũcʉ Diore cʉ jeniato , “ Ocõo bairo ĩgaro ĩ yʉ cawadarije , ” ĩ buio neto majigʉ .
44009001	Violence	Saulo maca Jesure caapiʉjarãre na capunijini janaquẽjupʉ . Na cajĩa re peticõagayupʉ . To bairi , “ Na ñeña , ” ĩrica pũuro sacerdote maja ʉpaʉre cajeni aájupʉ .
43017013	Description	’ Yucʉacã mʉ tʉpʉ aácʉ yʉ áa . Ati yepapʉ ãcʉ mʉ ye quetire yʉ cabuionucuwʉ . Nare yʉ cabuionucuwʉ yʉ yarã na cãni wariñuu netoparore bairo ĩi .
60004013	Recommendation	Ocõo bairo maca ĩ tʉgooña wariñuuña : “ Cristo catamʉoñupi . To bairi yʉ quena yʉ tʉgooñarique paiquetigʉ tamʉobaopʉcʉna . ” To bairo caĩricarã Cristo cʉ catunu atí paʉpʉre , camaja nipetirã cʉ̃re cáti nʉcʉbʉgori paʉpʉ seeto mʉja wariñuugarã yua .
44011006	Description	To bairo cabairijere yʉ caboca tʉjʉwʉ . Tʉjʉ , “ ¿ Ñee unie to ãti ? ” yʉ caĩ tʉgooñawʉ . To bairi ti ajeropʉ waibʉcʉrã macanʉcʉ macana , aña , cawʉrã nipetirã cayojayupa .
51003008	Recommendation	Yucʉra yua , to bairije bainemoqueticõaña tunu . Catuti pairã , caĩ punijinirã bainemoqueticõaña tunu . Tʉjʉ tuti , áti punijiniquẽja . Aperãre buio batequẽja caroorijere . Caĩ wada pairã baiqueticõaña tunu .
44018003	Description	Na quena cʉ̃re bairona capaariquecʉna cãñuparã . Juti ajeri wiiri cãnipe catʉbʉri ajeri caquenoo wapatari maja cãñuparã . To bairi Pablo nare bairo tiere capaariquecʉcʉ aniri na mena catuayupʉ .
45006012	Sin	To bairi yucʉacã cabai yajipa rupaʉricʉna ãnapʉ caroorije cáticõa aninucurã aniqueticõaña . To bairi caroorije mʉja cátigabatiere átiquẽja .
53003012	Recommendation	To bairo cabairã aperã yere na cátiere na tʉjʉ patowãcooqueticõato . Caroaro na paato . Na majuuna na yere na ʉgaato . To bairo nare jã áti roti , mani Ʉpaʉ Jesucristo cʉ carotiro mena .
44007009	Sin	’ Cabero mani ñicʉapʉ na bai Josére cʉ capejucʉti punijiniñuparã cʉ jʉgocʉ jãa . Cʉ pejucʉti punijiniri Ejipto yepapʉre cáaánare niyeru jeeri nare cʉ cajooyuparã , na paabojari majocʉ cʉ ãmaro ĩrã . To bairo rooro cʉ na cátaje cãnibato quena Josére cʉ cátinemoñupʉ Dio rooro cʉ catamʉori paʉre . Cʉ átinemoʉ capee majiriquere cʉ cajooyupʉ Dio . To bairi José caroaro camajii cʉ cãno maca Faraõ , Ejipto macana ʉpaʉ cʉ catʉjoo netocõañupʉ . To bairi cʉ ẽoro macacʉ ʉpaʉ cʉ cacũñupʉ . Cʉ ya wii macaje paarique ʉpaʉ quenare cʉ cacũñupʉ Josére .
44011028	Description	Jĩcaʉ na yaʉ Agabo cawamecʉjupʉ . Cʉ̃ na caneñapori paʉpʉre Dio Espíritu Santo jĩca wame cʉ̃re cʉ cabuio rotirica wame na buiogʉ cawamʉ nʉcañupʉ . “ Ati yepa nipetiro ʉgarique manaje mena camaja ñigo tamʉogarãma , ” caĩ buioyupʉ Agabo . Cʉ caĩ buio jʉgoyeyerica wamere bairona cabaiyupe Claudio Roma macana ʉpaʉ cʉ cãni yʉteapʉre .
44020036	Description	To bairo na ĩ yaparo Pablo nipetirãre na jʉgo ejacumu ejari Diore na cajʉgo jeni nʉcʉbʉgowĩ .
48005024	Faith	Jesucristo yarã aniri cʉ̃re mani api nʉcʉbʉgo . Caroorije mani cátaje wapa yucʉ tẽorica pãipʉ manire cabai yajibojayupi Jesu . To bairo manire cʉ cabai yajibojarique tʉgooñari caroorijere mani cáti janawʉ caroorije mani cátigabatajere . Rooro mani caʉgari pearijere mani átiquẽe yua .
59001002	Recommendation	Yʉ yarã , to cãnacã wame cañuuquẽtie tamʉorique manire to cãnibato quena catʉgooña wariñuupe ã .
62001006	Sin	To bairi , “ Dio mena caroaro mani ã , ” caĩrã anibana quena , caroorije mani cátinucuata Diore ĩtorã mani ĩ . To bairo ĩrã cariape macaje mani átiquẽe .
44010011	Description	Cʉ catʉjʉropʉ ʉmʉrecoo capãñupe . Capãro to cõona apeye unie juti ajero capairi ajerore bairo cãno bapari cãnacã paʉ jiarica ajero caroca yoa rui ajupe .
44002009	Description	— Atopʉ mani mena catʉjʉ teñarã ãma Partia macana , Media macana , Erame macana , Mesopotamia macana ãma . Aperã Judea macana quena , Capadosia macana , Ponto macana , Asia macana quena ãma .
51001010	Faith	To bairi Dio cʉ caboori wame mʉja cáti anipere mʉja áti ani majigarã . To bairi Diore mʉjaare jenibojarã , ocõo bairo cʉ jã ĩnucu : “ Dio , mʉ caboori wame na áti anicõato . To cãnacã wame na cátie , mʉ catʉjoori wame jeto na áparo . Caroa jetore , mʉ caboorije jetore na áparo . Mʉ yere na majinemoato , ” Diore jã ĩnucu , mʉjaare jenibojarã .
54001018	Recommendation	Timoteo , yʉ macʉre bairo cãcʉ , ocõo bairo mʉre yʉ queti buionemogʉ : “ To bairo ája , ” mʉre yʉ caĩrijere caroaro ája . Caroaro tʉgooñaña mani yarã cajʉgoye Dio cʉ carotiro mena mʉre na caĩriquere . “ Jesure caapiʉjarãre caroaro na jʉgo anigʉmi Timoteo , ” mʉ caĩwã mani yarã mʉ cabaipere . Tiere caroaro tʉgooñaña tunu . To bairi popiye baibacʉ quena caroa jetore ája . Cariape queti buioriquere janaqueti majuucõaña . Cariape macaje jetore ája , cabui mácʉ anigʉ . Aperã maca cariape na cátibopere majibana quena cátiquẽjupa . To bairo cariape macaje átiquetibana Jesure na catʉgooña nʉcʉbʉgobatajere camajiritiyupa .
66019001	Faith	To bairo Babilonia macana na cabaipere tʉjʉ yaparoʉ yua , yʉ caapiwʉ tunu cawadarijere . Ʉmʉrecoo macana capãarã majuu seeto na cawada bate joorije cabaurijere yʉ caapiwʉ . ¡ Aleluya ! ¡ Diore mani ĩ wariñuu bajato ! Rooro majuu mani catamʉoboriquere mani canetoobojaʉ ãmi mani Ʉpaʉ Dio . Caroaʉ majuu ãmi . Nipetirãre carotii ãmi cʉ̃a .
49002001	Grace	Nemoopʉre caroorije jeto mʉja catʉgooñanucubajupa . To bairi cabai yajiricʉ ãnacʉ cañuurije cʉ cáti majiquẽtore bairona mʉja cabaibajupa . Caroa macajere mʉja cáti ani majiquẽjupa .
46010021	Sin	Comunión macaje etirique mani Ʉpaʉ Jesu ye ã . Pan quena cʉ ye ã . Aperã na cawericarãre na cajeni nʉcʉbʉgo etirije maca , waibʉcʉ ri na cajeni nʉcʉbʉgo ʉgarije quena , Sataná yarã wãtia ye ã . To bairi Jesu yere mani caʉgaata Sataná yere mani ʉga majiquẽe . To bairona Sataná ye macare mani caʉgaata mani Ʉpaʉ Jesu yere mani ʉga majiquẽe .
49005003	Recommendation	To bairi Jesucristore caapiʉjarã aniri áti epericarã cʉtiqueticõaña . To cãnacã wame caroorije tʉgooñaqueticõaña . Apeye unie tʉjʉ boo netoqueticõaña .
56001015	Sin	Caroaro tʉgooñariquere catʉgooñacõana caroaro áticõa aninucuma . Diore caapi nʉcʉbʉgoquẽna maca rooro catʉgooñanucurã aniri caroorije jeto átinucuma . Na catʉgooñarijepʉ caroorije jeto tʉgooñanucuma . Cañuurije macare tʉgooña majiquẽema .
44009021	Description	To bairo cʉ caĩ buioro cʉ̃re caapi acʉacoajuparã . — ¿ Cʉ̃ Saulo Jerusalẽpʉ Jesure caapiʉjarãre cajĩaricʉ majuuna cʉ ãti ? Ati macapʉ Jesucristore caapiʉjarãre na ñei acʉ́ átacʉmi , Jerusalẽpʉ sacerdote maja ʉparã nare na popiyeyeato ĩi , caame ĩñuparã .
58008006	Description	Yucʉra cawama wame mari buiomi Dio , Jesure sacerdote cãni majuʉ cʉ cũri . To bairi aperã sacerdote maja netoro Dio cʉ cáti rotiri wamere áami Jesu . Cawama wame marire cʉ cátibojarije aperã sacerdote majare Dio na cʉ cáti rotiriquere na cátibatajere netocõa . Cawama wame macare mari buioʉ , “ Jesu jʉgori caroaro cãna mʉja anigarã , ” mari ĩmi Dio .
50001021	Faith	To bairi yʉ cacatiri rʉmʉri cõo Cristo cʉ caboorijere yʉ áticõa aninucugʉ . Yʉ cabai yajiata quena seeto majuu ñuugaro , Cristo tʉpʉ yʉ cãnipe maca .
50001006	Faith	To bairi atiere yʉ maji : Dio caroaro cáti jʉgóyupi mʉja yeripʉre , caroarã mʉja cãni nutuaparore bairo ĩi . To bairona caroaro mʉja yeripʉ áticõa aninucugʉmi mʉjaare Jesucristo cʉ catunu atíparo jʉgoye .
62005020	Faith	Dio Macʉ ati yepapʉ cʉ caejarique quenare mani maji . Caejayupi jĩcaʉna cariape cãcʉre Diore mani camajiparore bairo ĩi . To bairi Cristore apiʉjarã cʉ mena caroaro mani ã . Caroaro cʉ̃ Cristo mena ãnaa caroaro Dio mena mani anicõa . Diona ãmi Jesucristo , cariape cãcʉ majuu . Cãnicõa aninucuʉ aniri manire joomi mani cãnicõa aninucupere .
45012018	Recommendation	Aperã nipetirã menare caroaro na mena jʉgo áti anicõaña mʉja cãni majiro cõo .
58010023	Faith	“ Yʉ tʉpʉ caroarã cãniparãre mʉñʉja cũgʉ , ” cʉ caĩricarore bairona mari átibojagʉmi . To bairi , “ Jocʉ mee ĩmi , ” ĩrã , caroaro mari apipajee ocabʉtigarã . “ Cʉ̃re caapipajeei yʉ anigʉ , ” mari caĩepere mari majiritiquẽna .
43014027	Grace	’ Yucʉacã aácʉ yʉ áa . To cõona caroaro tʉgooña yerijã ani wariñuurique mʉjaare to ãmaro . Mʉjaare yʉ joo mʉja catʉgooña yerijã wariñuucõa anipere . Tiere joʉ ati yepa macana Diore camajiquẽna na cáti aniere bairo mee mʉjaare yʉ joo . To bairi , “ Aácʉ yʉ áa , ” yʉ caĩrijere apirã jʉtiriti tʉgooñarique paiqueticõaña .
47005006	Faith	Tiere tʉgooñari Dio mena mani tʉgooña ocabʉtinucu . Ati yepa macá rupaʉ mena ãnaa Dio tʉpʉre mani aá majiquẽe , mani ĩ maji .
43012047	Grace	Yʉ cabuiorijere apibana quena tiere cátiquẽna cabui pacoorã anigarãma . To bairo na cabaibato quena na yʉ popiyeyequetigʉ . Ati yepa macanare na popiyeyei acʉ́ mee yʉ cabaiwʉ . Nare netooʉ acʉ́ yʉ cápʉ́ .
62003012	Sin	Tirʉmʉpʉ macacʉ Caín cawamecʉcʉre bairo aniqueticõaña . Cʉ baire catei maca cãñupʉ cʉ̃a . Sataná yaʉ aniri cʉ baire cʉ cajĩa rocacõañupʉ . Cʉ cabairije cʉtie caroorije cãno maca cʉ baire cʉ cajĩañupʉ Caín . Cʉ bai cʉ cabairije cʉtie maca caroa cãñupe . To bairi cʉ tʉjʉ ʉgoobacʉ cʉ cajĩa rocacõañupʉ Caín cʉ bai Abere .
66016020	Description	To bairi tunu yucʉ poari to cãnacã poapʉna carua peticoapʉ . Ʉ̃ta yucʉ quena cayajicoapʉ yepa cawãrero .
58011012	Description	To bairi Abraham cawamecʉcʉ seeto cabʉcʉ capunaa mácʉ cʉ anibao joroquena cʉ macʉ cabuiayupʉ . To bairi capãarã cʉ pãramerã cãñuparã . To bairi ñocoare , pa rupaariacã quenare cacõoña peo majiña manore bairona cʉ pãramerã cʉ bero macanare cõoña peo majiña maa .
54001017	Faith	To bairi , “ Caroaʉ majuu ãmi Dio , ” nʉcʉbʉgorique mena cʉ mani ĩnucurã . Caʉpaʉ majuu cãnicõa aninucuʉ ãmi . Cabai yajipaʉ me ãmi . Cabauquẽcʉ jĩcaʉna cãcʉ camaji netoʉ ãmi . To bairona ãmi .
66014007	Faith	To bairo wʉ teñaʉ yua , pairo bʉjʉro cawada teñawĩ : — Dio camajare cʉ catʉjʉ bejeri rʉmʉ ejacoapa mere . To bairi Diore cʉ nʉcʉbʉgoya mʉjaa . Diore , “ Mʉ jeto cañuʉ mʉ ã , ” cʉ ĩña . Dio nipetirijere cátacʉ ãmi . Ʉmʉrecoo quenare , mʉja ya yepa quenare cátacʉ ãmi Dio . To bairi mar capairi ya quenare , oco cabutiri operi quenare cátacʉ ãmi . To bairi rʉpopatuaripʉ ejacumuri cʉ̃re mʉja cáti nʉcʉbʉgorijere cʉ iñooña , caĩ wadawĩ ángel ʉmʉrecoo recomacapʉ cawʉ teñaʉ .
44006001	Description	Cabero Jesucristore caapiʉjarã capãarã cãninemoñuparã tunu . Capãarã majuu na cãninemori paʉna caame tuti jʉgóyuparã . Jerusalén macanare catutiyuparã judío maja apero macana griego yere cawadarã maca : — Mʉja yarã cawapearã romiri , cabʉcʉrã romiri quena jã yarã romirire jooricaro netoro mʉja joo mani yere to cãnacã rʉmʉ ʉgarique ricaworã , caĩ tutiyuparã judío maja griego yere cawadarã maca Jerusalén macanare .
60002021	Grace	Cristo cʉ quena marire popiye tamʉobojaʉ cʉ majuuna caroorije cʉ cátie wapa mee cabaiwĩ . To bairi mari quenare cʉ yarã mari cãno marire popiye tamʉorique anigaro , caroorije mari cátiquetibao joroquena .
53003010	Recommendation	Mʉja tʉpʉ ãnaa ocõo bairo mʉjaare jã caĩ buionucuwʉ : “ Jĩcaʉ ũcʉ capaagatei aperã yere cʉ jeni ʉgaqueticõato , ” jã caĩnucuwʉ .
43003016	Grace	’ Dio ati yepa macanare seeto maii cʉ Macʉ jĩcaʉna cãcʉre cʉ cajooyupi . To bairo cʉ cáto noa una cʉ Macʉre canʉcʉbʉgorã yajiquetigarãma popiye tamʉorica paʉpʉre . Cʉ mena anicõa aninucugarãma .
44019015	Description	To bairo cʉ̃re na caĩro wãti maca na caĩñupʉ : — Jesure cʉ yʉ maji . Pablo quenare cʉ yʉ maji . Mʉja maca mʉjaare yʉ majiquẽe . ¿ Ñamarã mʉja ãti mʉjaa ? na caĩñupʉ wãti .
66019019	Violence	To bairo cʉ caĩro yʉ catʉjʉjowʉ tunu ati yepapʉre . Atore neñaporã cabaiwã camaja . Monstruo quena , ati yepa macana ʉparã quena , na surara quena neñaporã cãma . “ Caballo bui capeja aácʉre cʉ mena macana quenare na mani jĩa recõarã , ” ĩrã , neñaporã cãma .
44027002	Description	To bairi jã caeja jãawʉ Adramitio cawamecʉti maca macá cumuapʉ , Asia yepa macá macari cáaátia . Aristarco cawamecʉcʉ Macedonia yepa Tesalónica cawamecʉti maca macacʉ jã mena cáaámi .
58013003	Recommendation	Cristore caapipajeerãre presopʉ cajoo ecoorãre na tʉgooña mairi na átinemoña . Na mena presopʉ cãnare bairona nare tʉgooñaña . Aperã rooro na cánare na tʉgooña maiña . Mʉja quena nare bairona catamʉorãre bairona na tʉgooña maiña . Na átinemoña , mʉja quena na mena macana Cristore caapipajeerã aniri .
51003017	Recommendation	To cãnacã wame mʉja caame ĩ buiorije , mʉja cátie nipetiro , “ Cristo yarã , cʉ̃re cátibojarã aniri caroaro jã átigarã , ” ĩ tʉgooñaña , mani Pacʉ Diore , “ Cañuu majuʉ mʉ ã , ” cʉ ĩri yua .
48006006	Recommendation	Jesucristo ye quetire mʉjaare cabuiorãre na átinemoña . Mʉja cacʉgorijere na ricawoya .
44007005	Description	— Abraham cʉ cãni yʉteapʉre mai ati yepare cʉ canuniquẽjupʉ Dio . To bairi jĩca paʉacã maca , “ Ati paʉ yʉ ya paʉ ã , ” caĩ majiquẽjupʉ Abraham . To bairo cʉ caĩ majiquẽtie cãnibato quena , “ Cabero ati paʉ , ati yepa mʉ ya yepa anigaro . Mʉ pãramerã ya yepa anigaro , ” cʉ caĩñupʉ Dio . Mai Abraham capunaa mácʉ cʉ cãnibato quena to bairo cʉ caĩñupʉ .
44007019	Description	Cʉ maca ĩtori rooro majuu mani ñicʉare na cájupʉ . Na punaa niñaacãre , “ Na jĩacõaña na cabuiaropʉna , ” na caĩñupʉ Ejipto macana ʉpaʉ cʉ polisía majare , na bʉqueticõato ĩi .
43020003	Description	To bairo co caĩro apirã jã Simón Pedro , yʉ , cʉ̃re na carocaricaropʉ jã catʉjʉra aápʉ .
44024016	Faith	To bairi yʉ camajiro cõo caroa jeto yʉ átiganucu , Dio quena , camaja quena , “ Caroaro áami , ” yʉ na ĩ tʉjʉato ĩi .
65001013	Description	Boboori wame caroorijere janaquẽnana átinucuma . “ Dio yere camajirã jã ã , ” caĩrã anibana quena jocarãna ricati jeto ĩnucuma . To bairo na cabairo popiye tamʉorica paʉpʉ , canaitĩaropʉ Dio cʉ careparã ãma . Topʉna anicõa aninucugarãma .
48001012	Description	Camaja majuuna ti wamere yʉ camajioquẽma . Cʉ̃ Jesucristo majuuna yʉ camajiowĩ .
45007005	Sin	Cajʉgoyepʉ mani majuuna mani caboorije cáti ãna ãnapʉ Dio cʉ carotiriquere mani cátigaquetinucuwʉ . To bairi Dio cʉ carotiriquere api majirãpʉ caroorije majuu mani cátiga aninucurijere mani camajiwʉ . To bairi Dio cʉ carotiriquere átiquetibana caroorije netobʉjaro cátigarã mani cãmʉ . To bairo mani cãnaje wapa caroorã na ya paʉpʉ cayajiparã mani cãnibajupa .
54002007	Faith	Tie caroa quetire yʉre cabuio rotiwĩ Jesu . Judío maja cãniquẽna cʉ̃re na canʉcʉbʉgoro boʉ , cariape macajere nare cabuiopaʉre yʉ cacũwĩ . Jesucristore caapiʉjaʉ aniri cariape mʉ yʉ ĩ , Timoteo . Ĩtorique me ã .
62003024	Faith	Dio cʉ carotiriquere mani cátinucuata caroaro cʉ mena mani anicõa . Cʉ quena mani mena anicõami . Cʉ Espíritu Santore manire cʉ cajooricʉ jʉgori mani maji mani mena cʉ cãniere .
46010024	Recommendation	To bairi aperã macare caroaro na cabaiparore bairo nare cátinemope ã . Mani majuuna mani ye jetore catʉgooñaqueticõape ã .
45012016	Recommendation	Caroaro wariñuurique mena jĩcaro mena ame jʉgo anicõaña . “ Aperã netoro cãni majuʉ yʉ ã , ” ĩ tʉgooñaquẽja mʉjaa . “ Cawatoa cãcʉ yʉ ã , ” macare ĩ tʉgooñaña . To bairi , “ Caroaro camajii yʉ ã , aperã netoro , ” ĩ tʉgooñaquẽja .
49004031	Recommendation	To bairi tʉgooña punijiniriquere reya . Aperãre mʉja catuti pairije quenare reya . Ame wada paiqueticõaña . Aperãre caroorijere buio batequeticõaña . Na punijini tʉjʉtee átiqueticõaña .
51001025	Faith	Cʉ̃re caapiʉjarãre cʉ yere cabuiopaʉre yʉ cacũwĩ Dio . Mʉja quena , caroaro cʉ ye quetire caapiʉjarã na ãmaro ĩi yʉ cacũwĩ Dio . To cãnacã poa macana jĩcaarã Dio ye quetire na apiʉjaato ĩi , yʉ cacũwĩ Dio cʉ ye quetire nare cabuiopaʉre .
66001014	Description	Cʉ riya botirica cabauwʉ . Cʉ poa quena to bairona cabauwʉ . Lana na caĩrije , oveja poa cabotirijere bairo cabauwʉ . Nieve cawamecʉtie , cabotirije majuure bairo cabauwʉ . Cʉ cape quena perore bairo caajiyawʉ .
47004015	Grace	Nipetiro popiye jã cabairije cabaiyupa caroaro Dio mena mʉja cãniparore bairo . To bairi popiye jã catamʉoro bero capãarã Dio ye quetire caapiʉjarã aninemogarãma . Na quena caroaro nare cʉ cátiere majiri , “ Ñuu majuucõami Dio , ” cʉ ĩ wariñuu nʉcʉbʉgogarãma .
43006056	Faith	Yʉ rupaʉre caʉgarã , yʉ riíre caetirã yʉ mena macanana ãma naa . Yʉ quena na menana yʉ ã .
43011027	Faith	Co maca cʉ caĩwõ tunu : — Ʉpaʉ , mʉre yʉ api nʉcʉbʉgo . Dio cʉ cajooricʉna Cristona , Dio Macʉna mʉ ã . Mʉna tirʉmʉpʉ macana , “ Jĩcaʉ atígʉmi , ” na caĩricʉna mʉ ã , caĩwõ .
44002042	Faith	To bairo apiʉja , Jesu cʉ buerã cãnana apóstol maja na caĩrã na mena caneñaponucuñuparã . Na mena neñaponucuri , na cabuiorijere caroaro api , na mena caroaro jʉgo ʉga , wadapeni , Diore jeni nʉcʉbʉgo , cátinucuñuparã .
58001009	Grace	Cañuurijere , cariape cãniere caboʉ mʉ ã mʉa . Caʉparã na carotibatiere aperã na cabai botioro macare mʉ tee . To bairo cabaii mʉ cãno tʉjʉri yʉa , Dio mʉ Ʉpaʉ cãcʉ , wariñuuriquere mʉ yʉ joo aperã nipetirã netoro .
44012002	Violence	To bairi Juan jʉgocʉ Jacobore cʉ̃re na cajĩa rotiyupʉ .
55002016	Recommendation	Ati yepa macana Diore caapiʉjaquẽna na majuuna na caĩ tʉgooñarije aperã na caĩ buioro na apiquẽja . Cañuuquẽtie ã . Camaja tiere ame buiorã netobʉjaro caroorã ani nutuaborãma .
62003015	Sin	Jĩari maja aperãre catʉjʉteerã anibana nare jĩarãma . To bairi noa aperãre catʉjʉteerã jĩari maja cõona rooro na áama . Cajĩarã Dio tʉpʉ cãnicõa aninucuparã me ãma . Mʉjaa tiere tʉgooñari nare bairo baiqueticõaña .
43021015	Faith	Jã caʉgaro bero ocõo bairo Jonás macʉ Simón Pedrore cʉ cajeniñawĩ Jesu : — Simón , ¿ atie mʉ cumua , wai wajarique , mʉ yere mʉ camairo netoro yʉre mʉ maiti ? cʉ caĩ jeniñawĩ : — Ʉ̃ʉjʉ , Ʉpaʉ , mʉ maji mʉre yʉ camairijere , cʉ caĩwĩ Pedro . To bairo cʉ caĩro ocõo bairo cʉ caĩwĩ Jesu : — Baiyupa to roquere yʉre canʉcʉbʉgorãre caroaro na jʉgo ãña . Ovejare cacʉgoʉ waibʉcʉrã oveja cawimarãacãre cʉ cacoterore bairona na jʉgo ãña .
46012008	Grace	Ocõo bairo ã : Dio Espíritu Santo jĩcaarãre caroaro Dio yere na cabuio majiro ácʉmi . Aperã tunu to bairona Dio cʉ cãnie camajiriorije aperãre na buio majiato ĩi na cabuio majipere na joʉmi Espíritu Santo .
44007013	Description	Na cʉ cawapaye rotiro cawapayera aájuparã Ejiptopʉre . Ejiptopʉ eja , wapaye tunu atí , cãñuparã . Cabero na cawapayebataje capetiro tʉjʉrã catunu wapayera aájuparã tunu . Ti paʉ na caejaro José maca , “ Yʉa mʉja baina yʉ ã tirʉmʉpʉ Ejiptopʉre mʉja cajoo rocabatacʉ , ” na caĩ buioyupʉ . To bairo na ĩ buio yaparo Ejipto macana ʉpaʉ Faraõre , “ Ati maja yʉ jʉgocʉ jãana ãma , ” cʉ caĩ buioyupʉ .
60003010	Recommendation	Ocõo bairo caĩ ucayupa Dio ye quetire buiori maja ãnana : Jĩcaʉ caroaro cãni wariñuʉ anigʉ caroorije cʉ ĩqueticõato .
44004032	Description	To bairi uwiquẽnana , “ Jã Ʉpaʉ Jesu cʉ̃re na cajĩaricaro bero catunu catiyupi , ” caĩ buio ocabʉtiyuparã . Apóstol majare Espíritu Santo majirique , wariñuurique quenare na cajooyupʉ . To bairo na cʉ cajooro nipetirã Cristore caapiʉjari poa macana jĩcarore bairona catʉgooñarique cʉjuparã . Jĩcaʉ ũcʉ na yaʉ , “ Yʉ yere yʉ maibʉja , ” caĩ ajuyaʉ camañupʉ . To cãnacãʉna na yere caame ricawoyuparã na yarã cacʉgoquẽnare . Wiiri cacʉgorã , yepari quenare cacʉgorã cãna quena aperãre canuniñuparã , niyerure jeegarã . Niyerure jee , apóstol maja Jesu buerã cãnanare na cajooyuparã , “ Mani mena macana cacʉgoquẽnare na ricawoya , ” ĩrã . To bairo na cáto na mena macana ñee camacaquẽjuparã .
46015003	Grace	Nemoona tie quetire yʉ caapi nʉcʉbʉgorije cãni majuurijere mʉjaare yʉ cabuio netowʉ ocõo bairi wamere : Caroorije mani cátie wapa manire cabai yajibojayupi Jesucristo , Dio ye queti ucarica pũuripʉ tirʉmʉpʉ macana na caĩ ucaricarore bairona .
66018024	Violence	’ Caroorije majuu áama ti maca macana . Diore caapiʉjarãre , Dio ye quetire cabuiorã quenare , “ Na jĩa recõaña , ” ĩnucuma na yarãre ti macapʉre . To bairona jĩa rotinucuma nipetiropʉre . To bairi na quenare na recõagʉmi Dio ti maca macanare tunu .
44013048	Faith	To bairo na caĩrijere apirã ti wii cãna judío maja cãniquẽna seeto cawariñuuñuparã , “ Mani Ʉpaʉ Dio ye queti ñuu majuucõa , ” ĩri . To bairi Dio , “ Yʉ tʉpʉ to cãnacã rʉmʉ cãnicõa aniparã ãma , ” cʉ caĩricarã cõo caapiʉjayuparã .
66022020	Description	To bairi ati pũuro queti buioriquere caqueti buioʉ Jesu maca ocõo bairo ĩmi : — To bairo yʉ caĩrore bairo yʉ atígʉ . Yoaro mee yʉ atígʉ , ĩmi Jesu . Yʉ maca ocõo bairo cʉ yʉ ĩ : — Mʉ caĩrore bairona to baiato . Yoaro mee adʉja , cʉ yʉ ĩ yʉa yʉ Ʉpaʉ Jesure .
50004009	Recommendation	Mʉja tʉpʉ ãcʉ mʉjaare yʉ caĩ buionucuepere bairo ája . Yʉ cátinucurijere mʉja catʉjʉepere bairona ája . To bairo mʉja cáto Dio , caroaro tʉgooña yerijã wariñuuriquere cajoʉ mʉja mena anicõa aninucugʉmi .
53003015	Recommendation	Cʉ tʉjʉ tutiquẽja bairã pʉa . Mʉja yaʉrena , “ Ñuuquẽto mʉ áa , ” caroaro cʉ mʉja caĩrore bairona caroaro cʉ buioya , caroa macare cʉ áparo ĩrã .
51002008	Recommendation	Aperã , “ Camajirã jã ã , to bairi jã ya wame macare apiya , ” mʉjaare na caĩtorijere apiʉjaqueticõaña . Caroorije jetore buioma naa . Camaja na majuuna na catʉgooñari wame ã na cáti rotiri wame . Cristo ye me ã tiea .
50003014	Faith	Áti ocabʉtiri caroaro Cristore yʉ átibojagʉ Dio cʉ caboorijere . To bairo yʉ cáto caroare yʉ joogʉmi Dio .
56002014	Faith	Jesucristo cʉ majuuna marire cabai yajibojayupi caroorije mari cátie wapa . Yʉ yarã majuu , cañuurije macare cátigarã na ãmaro ĩi , mari cátibojayupi Jesucristo .
43005024	Faith	Cariapena mʉjaare yʉ ĩ . Yʉ cabuiorijere caapirã , Dio yʉre cajooricʉre canʉcʉbʉgorã catícõa aninucugarãma . Popiyeye ecooquetigarãma . Capopiye tamʉoboricarã anibana quena catícõa aninucurique cʉgotʉgama mere .
66021015	Description	To bairi cʉ̃a ángel yʉre caqueti buioʉ maca cõoñaricʉ cacʉgowĩ . Oro caajiyaricʉ cãmʉ . Tii mena ti macare cõoñagʉ cabaiwĩ . Ti maca joperi quenare , ti maca ʉ̃ta mena na we amojorerica janiro quenare cõoñagʉ cabaiwĩ .
50003019	Sin	Na majuuna na caboorije jetore áti aninucuma . Caroorije cáti tʉgooña boboori wame macare áti wariñuunucuma . Ati yepa macaje jetore tʉgooñanucuma . Cabero to bairo cabairãre na regʉmi Dio .
54003006	Sin	Nemoona Jesure caapi nʉcʉbʉgo jʉgoricarã unare cabejepe ã caapiʉjarãre na cajʉgo aniparãre . Na bero , cawama apiʉjaricarãre bejequẽja . Cawama apiʉjaricarãre mʉ cabejeata , “ Aperã netoro caroti majirã jã ã , ” ĩ tʉgooñaborãma . To bairo ĩ tʉgooñabana tirʉmʉpʉ Sataná , “ Aperã netoro caroti majii yʉ ã , ” cʉ caĩ tʉgooñaricarore bairona bai bui cʉtiborãma . To bairo rooro na cabairo Satanáre cʉ cátatore bairona na popiyeyeboʉmi Dio , na quenare . To bairi nemoona Jesure caapiʉja jʉgoricarã una macare boo , cajʉgo aniparãre .
65001003	Recommendation	Yʉ camairã , Dio manire cʉ canetoorique cabairijere mʉjaare yʉ queti joogabapa . Yucʉacã mʉja tʉpʉ cabairijere queti apiri ape wame macare ucari mʉjaare yʉ queti buio joogʉ yucʉra yua . Yucʉacã mʉja mena anicõa anigarã ejarãma jĩcaarã ricati cabuiorã , caĩtorijere caĩ buiorã . “ Dio yere cariape mʉjaare jã buio , ” ĩbana quena ĩtorique macare buioma . Diore caapiʉjarã me ãma . Ocõo bairije ĩ buioma mʉjaare : “ Dio mani mai tʉjʉri caroorije mani cátiere majiriobojami . Caroorije mani cátibato quena tʉgooñaquẽcʉmi . To bairi caroorije mani áti anicõato , ” ĩ buiorãma . Mani Ʉpaʉrena Jesucristore cabai netoo nʉcarã ãma to bairo caĩrã . Tirʉmʉpʉ Dio ye quetire cabuioricarã ãnana : “ To bairona caĩtorã anigarãma . Na popiyeyegʉmi Dio , ” ĩ ucari cabuio jooyupa . To bairi na caĩ buiorije apiqueticõaña . Dio yarãre cʉ ye queti cariape Jesu cʉ cabuiorique nemoona cʉ caĩ cũrique jeto caroaro apiʉja anicõaña . To bairo ĩi mʉjaare yʉ queti joo .
44004002	Description	Na maca Pedro , Juan mena camajare na na cabuiorijere booquetiri capunijiniñuparã . Ocõo bairo Pedro , Juan mena camajare cabuioyuparã : “ Bai yajiri bero catunu catiyupi Jesu . To bairi mani maji . Mani cabai yajiro beropʉ tunu catirique ã mani camaja quenare , ” caĩ buioyuparã Pedro , Juan mena .
66018005	Sin	Caroorije na cátie pairo ã . Caroorije na cátiere papera pũuropʉ jĩca tuti mani caucaata ʉmʉrecoopʉre ejaboro ti tuti . To bairi yucʉra yua , Dio maca caroorije na cátiere tʉgooñari na cõoña bejei áami . Na cõoña bejei popiye na catamʉoro na átigʉmi yucʉra yua .
43004046	Description	Jesu Galileapʉ ãcʉ Caná na caĩri macapʉ ocorena apeye ʉje ocore cʉ cáti jeñoorica macapʉ catunu aámi . Ti macapʉre jĩcaʉ ti yepare carotii ʉpaʉre carotibojaʉ cãmi . Cʉ macʉ cariayupʉ . Capernaupʉ cãñupʉ cariaʉ .
45012011	Recommendation	Tʉgooña ocabʉtirique mena mʉja cátipa wamere caroaro ája . Teeye paiqueticõaña . Mani Ʉpaʉ Dio cʉ catʉjoorijere caroaro wariñuurique mena ája .
60001008	Faith	Jesucristore catʉjʉñaquetana nibaopʉnana cʉ̃re mʉja mai mʉja quena . Yucʉ quenare cʉ tʉjʉquetibaopʉnana seeto majuu wariñuurique mena cʉ̃re mʉja apipajee .
62004013	Grace	Cʉ Espíritu Santore mani cajooyupi Dio . To bairi mani maji manipʉre cʉ cãniere . Cʉ mena macana mani cãnicõa anie quenare mani maji .
43019029	Description	Topʉre ʉje oco capiyarije cajañari rʉ cãmʉ . To bairi polisía maja carupa bʉrʉare ne átiri caweyoo newã ti jotʉpʉre . Weyoo ne átiri yucʉ hisopo cawame cʉtiipʉ ti bʉrʉare dʉre turi , cañu mʉgo joowã Jesu tʉpʉ .
51001013	Grace	Sataná yarã cʉ carotirã cãnana mani cãnibato quena mani Pacʉ Dio manire cawajoayupi , cʉ punaa mani cãniparore bairo . Yʉ Macʉ , yʉ camaii na Ʉpaʉ cʉ ãmaro ĩi manire cacũñupi cʉ yarãre .
45016017	Recommendation	Yʉ yarã , apeye mʉjaare yʉ buiopa . Ãnama jĩcaarã mʉja caricawati tʉgooñaro , mʉja caame wada netoro , mʉja carooye tuaro cátigarã . Nemoona Jesu ye quetire aperã cariape mʉjaare na cabuioriquere bairo buioquẽema . Ricati maca buioma . To bairo cãnare caroaro na tʉjʉ majiña . Na apiʉjaqueticõaña . Na bapa cʉtiqueticõaña .
45012007	Recommendation	Aperãre na cũmi Dio aperãre cátinemoparãre . To bairo na cʉ cáto caroaro aperãre na átinemoato . Aperãre Dio Wadariquere bue majiriquere na cʉ cajooro caroaro aperãre na bueato .
43016023	Faith	To bairo ani wariñuucõari mʉja caapi majiquẽtiere yʉre mʉja jeniñaquetigarã yua . Cariapena mʉjaare yʉ ĩ . Nipetirije yʉ carotiro mena , yʉ wame mena mʉja cajeniro yʉ Pacʉ mʉjaare joogʉmi .
66021019	Description	To bairi ti maca na cawe amojorerica janiro capʉto macaje , na cawe cũ jʉgorica pãiri maca caroa ʉ̃ta pãiri majuu cãmʉ . Doce pãiri majuu cãmʉ . Jĩca pãi jaspe cawamecʉtie ʉ̃ta pãi caroa pãi cãmʉ . Ape pãi safiro cawamecʉtie ʉ̃ta pãi cãmʉ . Ape pãi ágata , ape pãi esmeralda , ape pãi ónice , ape pãi cornalina , ape pãi crisólito , ape pãi berilo , ape pãi topacio , ape pãi crisoprasa , ape pãi jacinto , ape pãi amatista cawamecʉtie caroa ʉ̃ta pãiri cãmʉ , ti maca na cawe amojorerica janiro capʉto macá pãiri , na cawe cũ jʉgorica pãiri .
59004017	Sin	To bairi caroa wame áti majibana quena tiere mani cátiquẽpata rooro mani áa .
66019005	Faith	To bairo na caĩro Dio cʉ caruiri paʉpʉ cawadarije cabʉjʉ butiwʉ : ¡ Mani Pacʉ Diore cʉ ĩ wariñuu bajanemoña mʉja quena ! Mʉjaa cʉ yarã , cʉ̃re canʉcʉbʉgorã , cʉ ĩ wariñuu bajanemoña . Mʉjaa caʉparã quena , cawatoa cãna quena , mʉja nipetirã cʉ ĩ baja wariñuunemoña , topʉ Dio tʉ macacʉ cʉ caĩrije cabau buti atírajawʉ Dio cʉ caruiri paʉpʉ .
47005002	Faith	Ati yepa macá rupaʉre popiye baibana mani quepenucu . Ʉmʉrecoopʉ mani cãnipa rupaʉ macare seeto mani wajoaganucu .
48006004	Recommendation	Mani nipetirã mani majuuna mani cátiere catʉgooñape ã , ¿ Mani cátie Dio cʉ catʉjʉro caroaro to anibapari ? ĩrã . Caroaro mani cápata mani wariñuu anicõagarã . “ Aperã netoro caroaro yʉ áa , ” ĩ tʉgooñari mee , “ Dio cʉ caboorijere yʉ áa , ” mani ĩ majigarã .
46007036	Recommendation	Ape wame tunu : Jĩcaʉ ũcʉ cʉ maco cabʉcʉo co cãno tʉjʉʉ , “ Camanapʉ cʉtipao ãmo , ” cʉ caĩ tʉgooñaata co manapʉ cʉticõato . Caroorije me ã co camanapʉcʉto .
43016002	Violence	Judío maja na caneñapo buenucuri wiiripʉ mʉja cãno mʉjaare re buugarãma aperã . Noo mʉjaare na cajĩa reropʉ , “ Dio cʉ booro jĩarã jã áa , ” ĩ tʉgooñagarãma .
66015001	Description	Cabero yʉ catʉjʉjowʉ tunu ʉmʉrecoopʉre cabai iñoorije ape wamere . Ángel maja aperã tunu siete majuu cabuia nʉcawã . Na maca to cãnacãʉpʉna cacʉgo peticõawã jĩca jotʉri . To bairi tie jotʉripʉ cajañawʉ rooro popiye tamʉorique . Ati yepa macanare Dio cʉ capopiyeye tʉjape cãmʉ .
43018023	Description	Jesu maca ocõo bairo cʉ caĩwĩ : — Jocʉna yʉ caĩata yʉ caĩtori wame macare ĩ buioya . Cariapena yʉ caĩbato quena ¿ nope ĩi yʉre mʉ pati ? cʉ caĩwĩ Jesu polisíare .
50004003	Recommendation	Mʉ quena , yʉ yaʉ , yʉ mena capaanemoʉ , mʉ quenare mʉ yʉ queti joo . Na romirire tʉgooña ocabʉtiriquere na buioya , caroaro na caame jʉ́go aniparore bairo . Cristo ye quetire yʉ cabuio teñaro na quena popiye catamʉowã , tutuaro yʉre átinemobana . Clemente cawamecʉcʉ quena to bairona yʉ cátinemowĩ . Aperã to bairona na quena popiye catamʉowã , yʉre átinemobana . Na cãno cõo na majiimi Dio . Cʉ tʉpʉ cãniparã na wamerire cʉ cauca turi pũuropʉ uca turicʉmi jõ buipʉ na wamerire .
66016006	Sin	
45006002	Sin	Caroorije cáticõa aniparã mee mani ã , Cristo manire cʉ cabai yajibojaro maca . Jĩcaʉ ũcʉ cabai yajiricʉ ñeere áti majiquẽemi . To bairo cʉ cáti majiquẽtore bairona caroorijere cátiquetipe ã mani quenare .
66017011	Violence	To bairona cʉ̃a monstruo mere yucʉacã caejaricʉ cʉ jʉgoye macanare bairo cãcʉ anigʉmi . Ʉparã siete bero rotigʉmi cʉ quena . To bairo rotibacʉ quena yoaro roti aniquetigʉmi . To cõopʉ cʉ rocagʉmi Dio yua .
48004030	Recommendation	Dio ye queti ucarica pũuripʉ ocõo bairo ĩ ucarique ã Agar macʉ Ismael , Sara macʉ Isaá na cãnajere : “ Paabojari majoco macʉ maca cʉ pacʉ ye cãnajere cʉgo ʉjaquetigʉmi cʉ pacʉ cʉ cabai yajiro bero . Apeĩ cʉ nʉmo riape majuu macʉ maca cʉ pacʉ ye cãnajere cʉgo ʉjagʉmi . To bairi paabojari majocore , co macʉre na aá rotiya . ”
54006009	Sin	Aperã maca cʉgobana quena paibʉjaro booma . To bairo boo netobana Sataná cʉ cawadajãrije macare apiʉjama . Sataná macare apiʉjari , camaja catíquẽna jeeñama . To bairi na majuuna rooye tua , to bairo carooye tuaricarã popiye tamʉogarãma yua .
66017016	Violence	Cabero yua , diez majuu ʉparã maca monstruo mena to cãnacãʉpʉna cõre teebʉjagarãma caroore . Cõre teerã co rocagarãma . Capee apeye uniere cacʉgobatacore , caroaro cajuti jañabatacore apeye unie máco co átigarãma . To bairo co áti yaparorã , co rupaʉ rire ʉga re peogarãma . To bairo ʉga yapirã carʉjarijere peropʉ joe re peogarãma yua .
46008003	Faith	Dio yaʉ , Diore camaii ũcʉ macare cʉ tʉjʉ wariñuumi Dio .
45003009	Sin	“ Mani judío maja aperã netoro cañuurã mani ã , ” ĩ tʉgooñaqueticõaña . Mania judío maja caroorije cána mani ã . Aperã judío maja cãniquẽna to bairona caroorije cána ãma na quena . Jĩcarore bairona mani bai . Judío maja , judío maja cãniquẽna quena to bairona mani bai . Cabai buicʉna jetona mani ã mani camaja nipetirã . “ Mani camaja nipetirã to bairo jetona caroorije cána mani ã , ” mere yʉ ĩ buio ucawʉ .
44007041	Sin	To bairo ĩ , wecʉ macʉ wericʉre cájuparã . Cʉ áti yaparo cʉ áti nʉcʉbʉgorã cʉ boje ʉgayuparã na cawericʉre . “ Mani wericʉ ñuu majuucõami , ” caĩ wariñuuñuparã .
66009020	Sin	To bairo camajare rooro na cátibato quena camaja carʉjarã maca catʉgooñaquẽma . “ Caroorije mani átibapa . Caroorije jã cátiere majiriobojaya , ” caĩ jeniquẽma Diore . Caroorije na cátiere catʉgooñarique paiquẽma . To bairo caroorije na cátore bairona rooro majuu cáticõa aninucuwã . Wãtiarena cajeninucuwã . Na cawericarã quenare na cajeninucuwã . Oro cawamecʉtie , plata cawamecʉtie , bronce cawamecʉtie caajiyarije mena na majuuna na cawericarã maca , ʉ̃ta mena , yucʉ mena na cawericarã unare cajeninucuwã . Na cawericarã maca catʉjʉ majiquẽma . Caapi majiquẽma . Cáaáteña majiquẽma . To bairona cáti majiquẽna na cãnibato quena na cajeninucuwã , Diore jeniquẽnana .
47005011	Faith	To bairi , “ Cariape to cãnacãʉrena wapa joogʉmi Dio , ” cʉ ĩ tʉgooña nʉcʉbʉgori camajare , “ Jesu ye quetire apiʉjaya , ” nare jã ĩ buionucu . “ Caroaro camajare buionucuma , ” jã ĩ tʉjʉ majiimi Dio jã cátinucurijere . Mʉja quena mʉja yeripʉ caroaro jã cátinucurijere mʉja majigarã .
49002003	Sin	To bairi mani quena nipetirã nare bairona caroorije cátinucurã mani cãnibapʉ maja catiriquere Dio manire cʉ cajooparo jʉgoye . Caroorije mani cátigari wame jetore mani cátinucuwʉ . Mani majuuna caroorije mani catʉgooñari wame jetore mani cátinucuwʉ . To bairi aperã Diore cabai botiorãre bairona mani cãninucuwʉ . To bairona caroorã mani cãno maca Dio mani popiyeyeboricʉmi mani quenare .
44002040	Recommendation	Capee wame na caĩ buionemoñupʉ Pedro : — Ati yepa macana rooro na cátaje wapa na popiyeyegʉmi Dio . To bairi caroorije mʉja cátaje wapa mʉjaare cʉ capopiyeyebopere netogarã Diore , “ Caroorije yʉ cátajere yʉ majirioya , ” cʉ ĩ jeniya . To bairo mʉja cáto mʉja popiyeyequetigʉmi Dio , na caĩñupʉ Pedro yua .
45008013	Faith	To bairona cána mani cãmata Diore cabooquẽna na ya paʉpʉ cayajiparã mani aniborã . Mani rupaʉ mena caroorije mani cátigarijere carerã mani ã Espíritu Santo jʉgori . To bairo cʉ jʉgori caroorijere mani cáti janaata to cãnacã rʉmʉ Dio mena caroaro cãnicõa ãna mani anigarã .
45010011	Faith	“ Jesucristore caapi nʉcʉbʉgorã wariñuurique bʉgagarãma . Tʉgooñarique paiquetigarãma cʉ̃re nʉcʉbʉgorã , ” ĩ ucarique ã Dio Wadariquepʉre .
45001008	Faith	Atie mai mʉjaare yʉ buio jʉgo : Camaja ati yepa nipetiro macana Jesucristore mʉja caapiʉja nʉcʉbʉgorijere buio batema . To bairo mʉja cãniere na caĩ buiorijere apii Diore , “ Ñuu majuucõa , ” cʉ yʉ ĩnucu . Jesucristo jʉgori mʉjaare yʉ jenibojanucu Diore .
52001004	Faith	
60004008	Recommendation	Ame maicõa aninucuña . Ape wame netoro cãni majuuri wame ã ame mairique . Caroaro mʉja caame maiata aperã caroorijere mʉjaare na cátiere mʉja majiriogarã .
44027001	Description	Cabero ʉpaʉ Festo cʉ mena macana jãa ocõo bairo caame ĩñuparã : “ Pablore romano maja ʉpaʉ César tʉpʉ Italia yepapʉ cumuapʉ cʉ mani joorã , ” caame ĩñuparã . To bairi Pablore aperã presopʉ cãna quenare jĩcaʉ polisía maja ʉpaʉre Julio cawamecʉcʉre cacote aá rotiyuparã nare Italiapʉ na cáaáto . “ Augusto ” na caĩri poa polisía mena macacʉ cãmi Julio . To bairi yʉ Lucas yʉ quena Pablo mena yʉ cáaápʉ .
66015003	Faith	To bairi tie harpas mena cabajawã . Moisé , Dio cʉ carotirijere cácʉ ãnacʉ yere cabajawã . Cordero cawamecʉcʉ ye quenare cabajawã . Ocõo bairo caĩ bajawã : Dio , nipetirijere carotii mʉ ã . Mʉ cátie caroa jeto ã . Caroaro , cariape jeto ã mʉ cátie nipetirije . Camaja nipetirãre carotii mʉ ã , caĩ bajawã .
60002002	Faith	Mari Ʉpaʉ Jesu caroaro marire cʉ cátibojarijere mʉja maji , cʉ ye quetire caapiricarã aniri . To bairi cʉ ye quetire apiganemori , seeto apiya . Cadaquei ũpunemogʉ cʉ caotirore bairona , “ Dio Wadariquere yʉ apinemogacʉpʉ , ” ĩ tʉgooñari apiya . Tiere apirã mari yeri ocabʉti Dio cʉ caboori wame mari cáti ocabʉtiparore bairo ĩrã .
66014013	Faith	Cabero yʉ caapiwʉ tunu ʉmʉrecoopʉ cawadarijere : — ¡ Uca tuya tunu yʉ caĩrijere ! “ Diore caapiʉjaricarã cabai yajiricarã catunu catirã ani wariñuunucuma yucʉra . Cʉ caqueti buioriquere na cajanaqueticõata ani wariñuugarãma , ” yʉ caĩwĩ Espíritu Santo maca . To bairi : — Cariape mʉ yʉ ĩ . Cabero Diore caapiʉjaricarã caroa ãnajere bʉgagarãma . Camaja na caqueti buionemobatajere buio yaparo ani yerijãgarãma . Dio tʉpʉre na caejaro Dio caroaro na cátajere tʉgooña bʉgagʉmi ti yepapʉ ãnaa na cátajere yua . To bairo tʉgooña bʉgaʉ caroaro na átinemogʉmi . To bairi wariñuurique mena ãma naa , na cãnipere tʉgooñari , caĩwĩ Espíritu Santo .
59001027	Faith	Cariapena Diore canʉcʉbʉgorã ocõo bairo maca ãma : Capacʉa bai yaji weoricarãre átinemonucuma . Aperã cawapearicarã romiri quenare átinemonucuma , ñuuquẽto na cabairijere tʉjʉri . Aperã Diore caapiʉjaquẽna caroorije na cátinucurore bairo cátiquẽna ãma . To bairo cabairã mani cãmata cariapena , “ Diore caroaro yʉ áti nʉcʉbʉgo , ” mani ĩ maji mania .
51002004	Recommendation	Atie mʉjaare yʉ ĩ buio , aperã caroare caĩrãre bairona caĩtorã macare na apiʉjaqueticõato ĩi .
66005013	Description	To bairo na caĩ bajaro bero yʉ caapiwʉ tunu apeye bajariquere . Camaja capãarã na cabajarijere yʉ caapiwʉ . Jõ bui macana quena , ati yepa macana quena , mar capaca yari macana quena , cabai yajiricarã catunu catirã quena nipetirã na caĩ bajarijere yʉ caapiwʉ . Ocõo bairo caĩ bajawã : Dio , Caʉpaʉ majuu ruiricaropʉre caruii mʉ ñuu majuucõa . Mʉ Macʉ Cordero cawamecʉcʉ quena ñuu majuucõami . To bairi camaja nipetirã mʉre na ĩ wariñuu bajaato . Camaja nipetirã mʉre na nʉcʉbʉgoato . “ Mʉ jeto mʉ ñuu majuucõa , ” mʉre na ĩato . Nipetirã netoro caroti majii mʉ ã . To bairo mʉ anicõa aninucugʉ to cãnacã rʉmʉ yua , caĩ bajawã camaja capãarã majuu Diore , Cordero cawamecʉcʉ quenare .
66008008	Description	Cabero tunu ángel apeĩ caputiwĩ tunu , cʉ bero macacʉ . “ Puuuu , ” caputiwĩ . To cõona yua , ʉ̃taʉ capairicʉ majuure bairo caʉ̃ricʉ cañawʉ . Mar capairi yapʉre caña roca pacoapʉ , ʉ̃taʉre bairo caʉ̃ricʉ .
44007058	Violence	
45015011	Faith	Ape wame tunu ocõo bairo ĩ ucarique ã : Judío maja cãniquẽna , nipetiri poari macana , “ Caroaʉ majuu ãmi Dio , ” mʉre na ĩ wariñuu bajaato .
45011036	Faith	Ati ʉmʉrecoo macaje nipetiro cʉ cátaje jeto ã . Cʉ jʉgori nipetirije ati ʉmʉrecoo macaje bainucu . Nipetirije cʉ cacʉgo wariñuupe jeto ã . To bairi cʉ̃re mani áti nʉcʉbʉgocõa aninucugarã Diore . Amén .
43001029	Faith	Cabero ape rʉmʉ maca cʉ tʉpʉ Jesu cʉ caejaro catʉjʉwĩ Juan . Cʉ̃re tʉjʉʉ ocõo bairo caĩwĩ topʉ cãnare : — ¡ Tʉjʉya ! Cʉna ãmi Dio cʉ cajooricʉ . Oveja waibʉcʉ cawimaʉre na cajĩa joe buje mʉgoʉre bairo cãcʉ ãmi . Cajʉgoye macana judío maja na caroorijere rerã jã áa ĩrã oveja cawimaʉre jĩa , cajoe buje mʉgo joonucuñupa Diore . Tie na cátinucuriquere bairona ãmi ani . Cʉ̃a ati yepa macana nipetirã rooro na cátinucurijere majiriobojagʉmi .
58011031	Description	To bairo cabaiparo jʉgoye ti maca macaco Rahabo Diore api nʉcʉbʉgo , Israel maja yajioro co ya macare na catʉjʉra ejaro co ya wiipʉ na cajãa rotiyupo . Cajʉgoyepʉ caʉmʉa mena cáti eperico nibaopʉcona Dio co ya maca macanare cʉ carepere caapi nʉcʉbʉgoyupo . To bairi co ya maca macana Diore cabai botiorã mena cabai yajiquẽjupo ti janiro cañaro .
43010010	Grace	’ Ovejare jee rutiri maja nare jee ruti , jĩa regarãma . Yʉ maca catícõa aninucuriquere na joʉ acʉ́ yʉ cabaiwʉ . To bairi caroaro majuu na ani wariñuunucucõato ĩi yʉ cáapʉ́ ati yepapʉre .
50003020	Faith	Mani maca ape maca cãniparã mani ã ʉmʉrecoopʉ . Dio tʉpʉ ã mani ya maca majuu , ati yepa meere . Topʉ cãnacʉ tunu atígʉmi mani Ʉpaʉ Jesucristo manire cacatioricʉ . Wariñuurique mena cʉ catunu atípere mani yuu , cʉ tʉpʉ mani ya maca majuupʉre seeto anigarã .
45015007	Recommendation	To bairi , “ Jã mena macana ãña , ” ĩña aperã Jesucristore caapiʉjarãre . “ Yʉ mena macana ãña , ” manire caĩñupi Jesucristo quena . To bairo cʉ caĩricarore bairona caroaro ĩña mʉja quena aperã Jesucristore caapiʉjarãre . To bairo caroaro mʉja caĩ nʉcʉbʉgoro tʉjʉrã aperã cariape , “ Caroaro áami Dio , ” caĩ nʉcʉbʉgorã anigarãma na quena .
44021024	Recommendation	Moisé cʉ carotirica wamere bairona áama . “ Mere jã átigarã , ” Diore jã caĩricarore bairo jã áti yaparo ĩrã , “ Caroarã ãma , ” Dio jã cʉ caĩ tʉjʉparore bairo ĩrã waibʉcʉrãre joe buje mʉgogarãma . Yaparo na poa jua rotigarãma . To bairi mʉ quena na mena Dio wiipʉre aácʉja , nare bairona átigʉ . Diore na cajoopere mʉ majuuna na joo wapayebojaya . To bairo mʉ cáto tʉjʉrã , “ Jocarãna , ‘ Pablo ñuuquẽemi , ’ mani ĩma , ” mʉ ĩgarãma . “ Cʉ quena caroaʉ , Moisé cʉ carotiriquere canʉcʉbʉgoʉ ãmi , ” mʉ ĩ majigarãma yua , cʉ caĩ buiowã Pablore .
45004012	Faith	To bairona judío maja circuncisión cána na quena Abraham pãramerã ãma Diore na caapiʉja nʉcʉbʉgoata . Mani ñicʉ Abraham circuncisión cátiquẽcʉ ãcʉpʉna Diore cʉ caapiʉja nʉcʉbʉgoricarore bairona cãna ãma . Na quena Diore na caapiʉja nʉcʉbʉgoata Abraham pãramerãna ãma .
44001026	Description	To bairo Diore jeni nʉcʉbʉgo , ʉ̃ta rupaa pʉga ne , Matía , Barsabá na wamerire uca , tiare cañooñuparã . Na cañooriquere tunu tʉjʉquẽnana jĩca caneñuparã . Na catʉjʉro Matía cawame tujarica cãñupe . To bairi Matíare aperã Jesu ye quetire cabuio teñaparã once cãnacãʉ na mena cabuio teñapaʉre cʉ cacũñuparã Matíare yua .
45004007	Grace	Noa Diore cʉ na cabai netooriquere , caroorije na cátajere Dio na cʉ camajiriobojaro bero caroaro wariñuugarãma .
66011004	Description	To bairi pʉgaʉ Olivo yucʉ ãmʉ Dio riape , ati yepa macana Ʉpaʉ riape . Jĩa bujurique capejari tutuu quena ãmʉ pʉga tutuu cʉ riape . Dio ye quetire cʉ caqueti buiobojarã iñoo majioro bai ti tutuu . To bairona nare iñoo majioro bai Olivo yucʉ pʉgaʉ .
59004009	Recommendation	Caroorije mʉja cátiere tʉgooñarique pai jʉtiritiya . Cajʉgoyepʉ caroorije mʉja cáti wariñuurique to cãnibato quena yucʉacã tiere tʉgooñarique pairi mʉja yerire wajoaya .
64001011	Recommendation	Mʉja maca rooro cánare bairo aniquẽja . Caroa cána maca na cátiere bairo áticõa aninucuña . Caroare cátinucurã Dio yarã ãma . Rooro cátinucurã maca Diore majiquẽema .
45004011	Faith	To bairi Abraham circuncisión cátiquẽcʉ ãcʉpʉ Diore caapiʉja nʉcʉbʉgo jʉgoyupʉ . To bairo Diore cʉ caapiʉja nʉcʉbʉgoro bero Dio circuncisión cáti rotiyupʉ , “ Yʉ yaʉ , cañuʉ yʉ caĩ tʉjʉʉ ãmi , ” ĩi . To bairi Abraham circuncisión cʉ cátiparo jʉgoye mere , “ Cañuʉ ãmi Abraham , ” Dio cʉ caĩ tʉjʉyupʉ . Noa to bairona Diore cʉ caapiʉja nʉcʉbʉgorãre , “ Caroarã ãma , ” na ĩ tʉjʉmi Dio . Abrahãre , “ Cañuʉ ãmi , ” cʉ̃re cʉ caĩ tʉjʉricarore bairona na ĩ tʉjʉmi Dio judío maja cãniquẽnare , circuncisión cátiquẽna na cãnibato quena . To bairi Abraham pãramerãre bairona ãnaa baima cʉ̃re bairona Diore caapiʉjarã aniri .
45006007	Grace	Jĩcaʉ cabai yajiricʉpʉna caroorijere áti majiquẽemi .
47004010	Faith	Noo jã cáaáti paʉpʉ Jesucristore na cajĩaricarore bairona jã quenare jã jĩaganucuma . To bairo jãre na cátigabato quena jã anicõa mai . To bairo jã cabairijere tʉjʉri camaja nipetirã , “ Jesucristo cacati majuʉ na mena aninucucõami , ” jã ĩ majima .
50002021	Sin	Aperã maca nipetirã na majuuna na cáti anigari wame jetore tʉgooña aninucuma , Jesucristo cʉ caboorije macare tʉgooñaquẽnana .
58011011	Faith	Cʉ nʉmo Sara co quena Diore caapi nʉcʉbʉgoyupo . Capunaa máco , seeto cabʉcʉo anibaopʉcona , “ Dio yʉre cʉ caĩri wame yʉ átibojagʉmi , ” Diore caĩ tʉgooña nʉcʉbʉgoyupo . To bairi co cátinemoñupʉ Dio . Cõre cʉ cátinemoro camacʉ cʉjupo yua .
43006039	Grace	Yʉ Pacʉ yʉre cajooricʉ yʉre cʉ cajooricarãre na cayajiro booquẽemi . To bairi ati ʉmʉrecoo capetiro nare yʉ catunu catioro boomi .
46008006	Faith	To bairije na caĩbato quena , “ Jĩcaʉna ãmi Dio , ” mani ĩ maji mani maca . Mani Pacʉ cãcʉ ãmi . Nipetirijere cátacʉ ãmi . Cʉ caboorijere cátiparã mani ã . To bairi mani Ʉpaʉ jĩcaʉna ãmi Jesucristo . Cʉ jʉgori nipetirije cãnie anicõa . Mani quenare mani cájupi , yʉ yarã na ãmaro ĩi .
52003006	Description	Yucʉacã Timoteo mʉja tʉpʉ catʉjʉ ejaricʉ jã tʉpʉ tunu ejami mere . Caroa quetire jã buiomi mʉja cãniere . “ Jesucristore caroaro apiʉja nʉcʉbʉgoma , ” jã ĩmi . “ Caroaro ame maima Tesalónica macana . Caroaro mani tʉgooñama . Na quena nare mani catʉjʉgarije cõona caroaro mani tʉjʉgama , ” jã ĩmi Timoteo .
60005004	Grace	Cristo ãmi oveja ʉpaʉre bairona , marire cacotei aniri . Oveja ʉpaʉ cʉ yarã na cabairi wame tʉjʉ majimi . To bairona Cristo quena cʉ yarãre cʉ̃re caapipajeerãre tʉjʉ pojeroo majimi . Mʉja quenare mʉja cacũñupi Cristo cʉ yarãre cacoteparãre . To bairi cʉ yarãre caroaro cʉ̃re mʉja cacotebojarije wapa cʉ tʉpʉ mʉja joogʉmi wariñuu netoriquere .
47003012	Faith	Jesucristo ye cawama quetire mani caapiʉjarije jʉgori , “ Jesucristo mani netoogʉmi , ” mani ĩ yuu maji . To bairi Jesucristo ye cawama quetire uwiricaro mano camajare jã buionucu .
61002012	Sin	Caĩtorijere cabuio teñarã maca waibʉcʉrãre bairo catʉgooñarique mana ãma naa . Dio yere camajiquẽna anibaopʉnana , “ Jãa jã maji majuucõa . Mʉjaa mʉja majiquẽe , ” ĩ epenucuma Dio ye quetire caapipajee majuurã macare . To bairi waibʉcʉrãre camaja nare na cajĩarore bairona na regʉmi Dio caĩtorã quenare .
43012006	Sin	Cabopacarãre na mai tʉjʉquetibacʉ quena to bairo caĩwĩ . Niyerure cajee ruti paii aniri caĩwĩ Judas Iscariote . Cʉ̃a jã niyerure cacotebojaʉ cãmi . To bairi jã niyeru jãrica poapʉ cãniere cajee ruticõanucuñupi .
62004016	Faith	Dio manire cʉ camairijere mani maji , “ Mani maimi , ” caĩrijere api nʉcʉbʉgori . To bairi noa aperãre camairã caroaro Dio mena ãma . Cʉ quena na mena anicõami .
44011019	Description	Estebare Jesu ye quetire cabooquẽna cʉ na cajĩari paʉ aperã quenare Jesure caapiʉjarãre na capopiyeyeyuparã . To bairo nare na cáto Jerusalén cãnibatana caruti aá bateyuparã aperoripʉ . Jĩcaarã Feniciapʉ cáaájuparã . Aperã Chipre na caĩropʉ cáaájuparã . Aperã Antioquíapʉ cáaájuparã . Na caruti ejari paʉripʉre ãnaa Jesu ye quetire cabuioyuparã judío maja jetore .
54006006	Faith	Mani maca caroaro Dio ye quetire caapiʉjarã aniri caroa wame majuu mani cʉgo , mani yeri cãni wariñuurijere . Capee apeye uniere mani caʉgari peaquẽpata mani yeri cãni wariñuurijere joomi Dio manire .
66013007	Violence	Apeye tunu , camajare na caquẽwĩ Diore caapiʉjarãre . Nare quẽ , na caquẽ netowĩ . Dragón cawamecʉcʉ maca to bairo cʉ cáti roti joowĩ . To bairi camaja to cãnacã maca macanare , to cãnacã poa macanare na caroti majiwĩ yua . Rooro cʉ cátiere camataquẽmi Dio mai .
60002020	Faith	Mʉja majuuna rooro mʉja cátie wapa mʉjaare na capopiyeyeata mʉja majuuna mʉja cabai buicʉtie ã tiea . To bairo cabairo boca ĩ punijinirique manona mʉja cãmata mʉjaare Dio cʉ catʉjʉ wariñuuri wame me ã tiea . Caroa macaje macare mʉja cátibao joroquena mʉjaare na capopiyeyero boca punijiniquẽnana mʉja cãno mʉja tʉjʉ wariñuugʉmi Dio .
58009015	Grace	To bairi Dio cawama wame , ocõo bairo mʉñʉja áti catiogʉ ĩi , Cristore cajooyupi Dio cʉ̃re cabuiobojapaʉre . Cabʉcʉ wame Moisépʉre Dio cʉ carotirique mari áti peti majiquẽe . Ñuuquẽto mari cabai botiorije wapa Cristo maca mari cabai yajibojayupi . To bairo cʉ cabairo , “ Cawama wame na yʉ átibojagʉ , ” Dio cʉ caĩricarore bairona marire átibojami Dio . To bairi cʉ cabejerãre cʉ caroti jʉgoriquere mari cátiquetajere majiriocõari to cãnacã rʉmʉ cʉ mena mari cãnicõa aninucupere mari joomi Dio .
45006001	Sin	“ Caroorije cána mani cãnibato quena Dio mani mai tʉjʉmi , ” ĩrica wame caroaro mʉjaare yʉ ĩ buio . To bairi , “ Caroorije mani áti anicõato , ” ĩ tʉgooñaqueticõaña . “ Netobʉjaro mani mai tʉjʉgʉmi Dio caroorije netobʉjaro mani cápata , ” ĩ tʉgooñaqueticõaña .
49005004	Recommendation	To bairo quena áti epericarã cʉtajere ame ĩ wada peni epequeticõaña . Catʉgooñarique manare bairo caroorije wadapeniqueticõaña . Dio manire cʉ cátibojarije macare caĩ wariñuu wadapenipe ã .
66006008	Violence	To bairo cʉ caĩro yʉ catʉjʉwʉ apeĩ caballore tunu , cajʉriire . Cajʉrii bui capejaʉ quenare cʉ yʉ catʉjʉwʉ . Ocõo bairo cawamecʉmi : BAI ROCARIQUE cawamecʉmi . Cʉ bero caʉja aámi apeĩ . CABAI YAJIRICARÃ NA CÃNOPɄ cawamecʉcʉ cʉ bero caʉja aámi . Na maca camaja jĩcaarãre cajĩa majirã cãma . Camaja bapari cãnacãʉ cãnare jĩcaʉ jetore na cajĩa re rʉgo majirã cámá . To bairo jeto to cãnacãʉpʉrena na cajĩa recõawã ati yepa nipetiropʉ . To bairo átiri camaja na caame jĩaro cámá . To bairi camaja jĩcaarã jarerica pãiri mena cajĩa ecoowã . Aperã ñigo mena cariacoama na quena . Aperã quena riaye jʉgori cariacoama na quena . Aperã camaja yaia macanʉcʉ macana nare na cajĩa ʉgaro cabai yajicoama na quena . Caballo bui capejaʉ , cʉ bero caʉja aácʉ na cajĩa majirije jʉgori to bairona cabai yajicoama yua .
45004016	Faith	To bairi cʉ̃re caapiʉja nʉcʉbʉgorã jetore Abrahãre cʉ caĩrica wame unore wariñuuriquere na joogʉmi Dio , na mai tʉjʉri . Judío majare Moisé cʉ cáti rotirique cána quenare , tiere cátiquẽna quenare wariñuuriquere na joogʉmi Dio Abrahãre bairona Diore caapiʉja nʉcʉbʉgorã na cãmata . Cʉ ãnacʉre bairona Diore caapiʉja nʉcʉbʉgorã mani cãnicõamata , “ Abraham pãramerã majuuna ãma , ” mani ĩ tʉjʉmi Dio .
44028018	Description	To bairi na maca yʉre jeniña peori , “ Ñee unie caroorije cátiquetacʉrena cʉ cajĩaquetipe ã , ” ĩri yʉ cabuugabama .
45009016	Grace	To bairi Dio cʉ majuuna manire cʉ cabopaca tʉjʉro caroaro áami manire . Caroaro manire cʉ cátibojapere mani cabooro o caroaro mani majuuna mani cáti tutuarije wapa mee manire átibojami .
46010008	Sin	To bairi rooro átiri jĩcaarã mani ñicʉ jãa noo na cabooro cáti epeyuparã . To bairo na cátie wapa jĩca rʉmʉna cabai yajiyuparã veintitrés mil cãnacãʉ majuu camaja . To bairi to bairo na cátatore bairo cátiquetipe ã .
45007023	Sin	To bairo yʉ caĩnucubato quena yʉ yeripʉ caroorije cátigarije anicõari yʉre mata caroa macare yʉ cátibopere . Yʉ catʉgooñarijepʉ caroare átigabacʉ quena yʉ rupaʉ maca caroorijere yʉre áti roti . To bairi caroorijere yʉ áti jana majiquẽe .
58006001	Faith	To bairi Cristo cʉ cãniere camajiriori wame quenare cabuenemoparã mari ã , caroaro cayeri ocabʉti majirã anigarã . “ Camajirioqueti wame Cristo yere mari cabue jʉgorica wame jetore mari buerã , ” mari ĩqueticõato . Mere mari cabue jʉ́gowʉ camajirioqueti wamerire ocõo bairi wamerire : Mari majuuna mari cátie ñuuquẽto Dio cʉ catʉjʉata . To bairo quena mari majuu mari netoo majiquẽe . To bairi caroorije mari cáti aniere cajʉtiritiparã mari ã , Diore apipajeegarã . Ti wamerire mari cabue jʉ́gowʉ .
46016011	Recommendation	To bairi mʉjaa jĩcaʉ mácana to bairona cʉ tʉjʉ rocaquẽja . Atopʉ cʉ cáatípere cʉ átinemoña . To bairo mʉja cáto wariñuurique mena yʉ tʉpʉ atígʉmi . Aperã cʉ mena macana mena Jesucristore caapi nʉcʉbʉgorã mena na caejapere yuʉ yʉ áa .
59002014	Faith	Yʉ yarã , ape wame mʉjaare yʉ ĩ buiopa : “ Diore caapiʉja nʉcʉbʉgorã jã ã , ” caĩrã anibana quena aperãre na mani cátinemoquẽpata jocarãna , “ Diore yʉ apiʉja nʉcʉbʉgo , ” caĩrã mani aniborã . To bairo caĩ jocarã mani cãmata manire netooquetigʉmi Dio .
43007025	Description	To bairo Jesu camajare cʉ caĩ buiori paʉ aperã Jerusalén macana ocõo bairo caĩwã : — ¿ Anina na cajĩaganucuʉ cʉ anibauti ?
43020022	Faith	To bairo ĩi , jãre puti peó , ocõo bairo jã caĩwĩ : — Espíritu Santo mʉja mena cʉ ãmaro .
45010003	Sin	To bairi Jesucristore na caapi nʉcʉbʉgoata , “ Caroarã ãma , ” na ĩ tʉjʉboʉmi Dio . Ti wamere api majiquẽema . Ti wamere api majiquetibana , “ Mani majuuna tʉgooña ocabʉtiri caroa jeto mani áti ocabʉtigarã . To bairo mani majuuna caroare mani cáti ocabʉtiro tʉjʉʉ , ‘ Caroarã ãma , ’ mani ĩgʉmi Dio , ” ĩ tʉgooñabama . To bairo ĩ tʉgooñabana quena Dio cʉ caboorije majuure cabai netoorã ãma . To bairo cabairã na cãno , “ Caroarã ãma , ” na ĩquẽemi Dio .
62005010	Faith	Ocõo bairo mani caĩ buioyupi Dio : Cʉ Macʉ jʉgori cʉ mena mani cãnicõa aninucupere mani cajooyupi Dio . To bairi noa cʉ Macʉ mena macana , cʉ̃re caapi nʉcʉbʉgorã to cãnacã rʉmʉ anicõa aninucugarãma . Cʉ Macʉre caapi nʉcʉbʉgoquẽna maca anicõa aninucuquetigarãma . Dio Macʉre mani canʉcʉbʉgoata mani yeripʉ , “ Dio Macʉ ãmi , ” mani ĩ maji . Aperã maca tiere canʉcʉbʉgoquẽna , “ Caĩtoʉ ãmi Dio , ” caĩrãre bairo ãma .
43014012	Faith	Cariapena mʉjaare yʉ ĩ . Yʉre caapi nʉcʉbʉgorã una yʉ cátiere bairona átigarãma na quena . Yʉ cátie netoro átigarãma . Yʉ Pacʉ tʉpʉ yʉ cáaá jʉgoyecʉto maca to bairo átigarãma .
56002009	Recommendation	Ocõo bairo na ĩ buioya aperãre paabojari majare : “ Mʉja ʉparã nipetiro mʉjaare na cáti rotirijere caroaro ája . Nare jã cátibojarije na tʉjʉ wariñuato ĩrã , caroaro paaya . Na caĩri wamere na boca wada canamuqueticõaña .
58012015	Recommendation	Ame buio ocabʉtioya mʉjaa , jĩcaʉ mari mena macacʉ Dio ye caroa ãnaje áti ocabʉti wariñuuquetiremi ĩrã . To bairo cáti ani wariñuuquẽcʉ cʉ cãmata punijiniri aperãre Cristore caapipajeerã cʉti poa macanare na rooye tuuboʉmi . Weje macajere oteriquere caroorije witi , caputi rooye tuurore bairona Cristore caapipajeerã watoapʉ jĩcaʉ to bairona cãcʉ cʉ cãmata capãarã aperãre na rooye tuuboʉmi .
54003007	Recommendation	To bairi caroa jeto cátiparã ãma . Caroaro cána na cãniquẽpata aperã maca na nʉcʉbʉgoquetiborãma , Dio ye quetire caapiʉjaquẽna maca . Caroorije quetire na ĩ buio bateborãma . Sataná maca to bairo na cáto boʉmi . To bairi caroaro cariape cáti ani majirã jetore boo , Jesure caapiʉjarãre cajʉgo aniparãre .
49004007	Grace	To bairo to cabaibato quena Cristo mani cáti majipa wame mani joomi cʉ cajoogari wameri cõo . To bairi mani nipetirã to cãnacãʉrena mani joomi Cristo ricati wameri mani cáti majipa wamerire . Cristo cʉ caboorore bairona ricati áti majirica wamerire mani joomi .
66016003	Description	To bairo ángel cáaá jʉgoʉ cʉ cáaáto bero apeĩ carui amí tunu ati yepapʉre . Rui atí , cʉ jotʉ macaje popiye tamʉoriquere cajite recõa joowĩ cʉ quena . Mar capairi yapʉre cajite re ñuawĩ . To bairo cʉ cáto mar oco maca rií majuu camajocʉ na cajĩaricʉ ye riíre bairo cajeeñacoapʉ yua . To bairo cabairo ti ya ria macana nipetirã cariacoama , wai jãana yua .
49006006	Recommendation	“ Yʉ ʉpaʉ cʉ catʉjʉro tutuaro yʉ paagʉ , ‘ Caroaro capaabojaʉ ãcʉmi , ’ yʉre cʉ ĩ tʉjʉato ĩi , ” ĩ tʉgooñaqueticõaña mʉjaa . Mʉjaare carotirã na catʉjʉquetibato quenare to bairona caroaro paaya . Ocõo bairo maca ĩ tʉgooñaña : “ Yʉre caroti majuʉ ãmi Cristo maca . To bairi Dio cʉ caboorore bairo yʉ paabojagʉ yʉ ʉpaʉre , ” mʉja yeripʉ ĩ tʉgooñari wariñuurique mena na paabojaya . “ Camajocʉ yʉre carotii tutuaro yʉ capaarijere yʉre cʉ tʉjʉ wariñuato , ” ĩ tʉgooñaquẽja .
60003016	Recommendation	Cristo yarã aniri caroaro áticõa aninucuña . To bairo mʉja cabairijere catʉjʉrã maca , “ Jocarãna mʉja ĩ , ” na ĩgarãma mʉjaare cawada pairãre . To bairo na caĩro tʉgooña bobogarãma to bairo mʉjaare na caĩtorijere yua .
43006040	Faith	Yʉ Pacʉ ocõo bairo camaja na cáti majuupe macare boomi : Camaja nipetirã yʉ cãniere camajirã , caroaro yʉre catʉgooñarã , yʉre canʉcʉbʉgorã na cacaticõa aninucupere boomi . To bairi ati ʉmʉrecoo capetiro nare yʉ tunu catiogʉ , caĩwĩ Jesu .
44012023	Violence	To bairo na caĩ awajaro apii Herode , “ Caʉpaʉ majuu yʉ ã . To bairo yʉre na caĩ nʉcʉbʉgopaʉna yʉ ã , ” caĩ tʉgooñañupʉ . “ ‘ Jĩcaʉ ʉmʉrecoo macacʉna mani cáti nʉcʉbʉgopaʉ ũcʉ ãcʉmi , ’ yʉ ĩqueticõaña , Dio jetona ãmi cáti nʉcʉbʉgopaʉ , ” caĩquẽjupʉ . To bairo cʉ caĩquẽtie wapa nemoo Dio tʉ macacʉ cʉ cariaro cʉ cájupʉ . Cʉ cariarona becoa cʉ caʉga jĩa rocayuparã yua .
47001003	Grace	Dio mani Ʉpaʉ Jesucristo Pacʉ caroaʉ majuu ãmi . Mani bopaca tʉjʉnucumi . Mani catʉgooña ocabʉtiro manire átinucumi .
54001006	Sin	Jĩcaarã to macana maca ricati maca queti buionucuma camajare . Dio yere cariape macajere cajanarãre bairo ape wame macare queti buionucuma . Ñee cátipe máni wamere queti buionucuma .
45001016	Faith	Camaja noa atie Jesucristo ye quetire caapi nʉcʉbʉgorãre na netoo catiomi Dio . Cʉ̃re cabooquẽna menare na cʉ capopiyeyebopere na netoomi cʉ̃re caapi nʉcʉbʉgorãre . Jesucristo jĩcaʉna ãmi manire canetoo majii . To bairo camajare cʉ canetoo majirijere tʉgooñari yʉ boboquẽe camajare tie quetire na buioʉ . Tie queti judío maja jetore buiorique cãni jʉgoyupa . Na bero judío maja cãniquẽna quenare buiorique ã .
46003011	Description	To bairi mʉjaare yʉ cabuio jʉgorique cãmʉ Jesucristo ye queti majuu . Jesucristo ye queti jetore cabuio jʉgope ã , Dio ye paarique átigarã . To bairi ʉ̃ta mena turica wiire cána na cacũ jʉgorica pãirire bairona ã , Jesucristo ye quetire yʉ cabuio jʉgorique .
49005033	Recommendation	To bairo quena mʉjaare yʉ ĩ buio mʉja cãniere . To cãnacãʉna mʉja nʉmoa romirire na maiña mʉja majuuna mʉja camairore bairona . Cãromia mʉja quena mʉja manapʉare na áti nʉcʉbʉgoya mʉjaa .
51002013	Grace	Cajʉgoye caroaro mʉja cãni majiquetibajupa . Judío maja na cáti rotirije quenare cátiquẽna mʉja cãnibajupa . To bairo cãna mʉja cãnibato quena Cristo mʉja canetooñupi mʉja quenare . Cʉ mena , cʉ yarã mʉja cãni wariñuuparore bairo ĩi mʉjaare cátibojayupi Cristo . Caroaro catiriquere mʉja cajooyupi Cristo mʉja caroorijere majiritioʉ .
54004014	Recommendation	Yʉ yaʉ , nemoona Jesure caapiʉjarãre cajʉgo ãna Dio yere mʉ cáti majipere caqueti buio jʉgoyeyewã . Diore mʉ jenibojari , mʉ ñupeori mʉ cáti majipere caqueti buio jʉgoyeyewã . To bairo na cáto Dio cʉ yere mʉ cáti majipere cajooyupi . To bairi Dio yere mʉ cáti majiri wame cõona Dio mʉre cʉ camajiori wame átinucucõaña .
66021001	Description	Cabero yʉ catʉjʉjowʉ tunu . Cawama ʉmʉrecoo quenare , cawama yepa quenare yʉ catʉjʉjowʉ . Cajʉgoye macaje ati ʉmʉrecoo , ati yepa quena capeticoapʉ . Mar capairi ya quena camamʉ . Dio nemoo cʉ cáti jeñoorique cawajoarique jeto cãmʉ yua .
52005016	Recommendation	Yeri wariñuucõa aninucuña .
66009006	Description	Ti yʉtea cãno camaja maca na caria yajicoapere seeto boobagarãma . To bairo boobana quena ria yaji majiquetigarãma yua .
52004014	Faith	Jesucristo manire cʉ cabai yajibojaro bero tunu , cʉ cacati tunuriquere mani api nʉcʉbʉgo maji . To bairo quena ocõo bairi wamere mani api nʉcʉbʉgo maji : Cristo cʉ catunu atí paʉ cʉ̃re caapiʉjaricarã mere cabai yajiricarãre tunu catiogʉmi Dio , Cristore cʉ catunu catioricarore bairona .
62004015	Faith	Noa , “ Dio Macʉna ãmi Jesu , ” caĩrã nipetirã caroaro Dio mena ãma . Cʉ quena na mena anicõami Dio , “ Cʉ Macʉna ãmi Jesu , ” caĩrã mena .
49004022	Recommendation	Jesure apiʉjagarã jʉgoye rooro mʉja tʉgooñanucuricarã . “ Caroaro yʉ anigʉ atie caroorije yʉ caboori wame yʉ cápata , ” caĩtorijere mʉja tʉgooñanucuricarã . To bairona tʉgooñabana rooro mʉja ãnana . To bairi tiere cajʉgoye rooro mʉja catʉgooñabatajere reri caroa macare tʉgooñaña yucʉra . Cawama yeri catʉgooñape ã yucʉra .
43010009	Grace	
58011037	Violence	Aperã Diore caapi nʉcʉbʉgorãre ʉ̃ta rupaa mena na care jĩañuparã caroorã maca . Aperãre yucʉ yijerica pãi mena na cayije ta jĩañuparã na recomacari . Aperãre na cajare jĩañuparã . Aperãre rooro na cájuparã . Camaja na camanopʉ na cacũ reyuparã . To bairo na cána waibʉcʉrã ajerina cajañañuparã , jutii cʉgoquetibana . Ñee unieacã cʉgoquetibana seeto catamʉoñuparã .
62002029	Faith	“ Jesucristo caroa jeto cácʉ ãmi , ” mʉja ĩ maji . To bairi , “ Nipetirã caroare cátinucurã Dio punaa ãma , ” ĩrica wame quenare mʉja ĩ maji mʉja quena .
44013047	Grace	Ocõo bairona jã carotiyupi jã Ʉpaʉ Dio cʉ caucarica pũuripʉ : Judío maja cãniquẽnare yʉ ye quetire cabuioparãre mʉjaare yʉ cũ . Mʉja jʉgori na yʉ canetoo catiopere majigarãma ati yepa nipetiro macana . Atie cʉ caĩriquerena yucʉra jã rotii áami Dio , caĩñuparã Pablo jãa .
47004002	Faith	Camaja bobooro átajere ána yajioropʉ na cáti uniere jã átiquẽe . Ĩtorique mena Dio ye quetire jã buioquẽe . Tiere wajoari mee cariape jeto jã ĩ buionucu . Nipetiro jã cátiere tʉjʉmi Dio ĩrã baujaro jeto jã átinucu . To bairo jã cátiere tʉjʉri , “ Caroaro cána ãma , ” jãre ĩ majirãma camaja .
44002033	Description	To bairi Jesu cʉ catunu catiro bero Dio maca cʉ tʉpʉ cʉ cane aámi . To bairi Jesu cʉ Pacʉre cʉ carotibojaʉ aniri cʉ Espíritu Santore jã joomi yucʉacãna , cajʉgoyepʉna Dio , “ Cʉ yʉ joogʉ , ” cʉ caĩ buioricarore bairona . Jãre cʉ cajooro to cõona yucʉra tʉjʉ acʉori wame mʉja tʉjʉ , mʉja api yua .
51003010	Recommendation	To bairi ape wame caroa wame macare cáti aniparã mʉja ã . Ti wame mʉja cáti anipere cajooyupi Cristo . To bairi mʉja joomi cʉ̃re mʉja camajinemopere , cʉ̃re bairo caroaro cãna mʉja cãniparore bairo .
43011004	Faith	To bairo tie quetire apii ocõo bairo caĩwĩ Jesu : — Cʉ riaye tamʉo , riacoagʉmi baii pʉa . Baibacʉ quena catigʉmi . To bairo cʉ cabairije jʉgori Dio cʉ catutuarijere iñoorique anigaro . Yʉ Dio Macʉ quenare , “ Catutuaʉ majuu ãmi , ” yʉ ĩgarãma , yʉ cátiere tʉjʉrã .
45001017	Faith	Ocõo bairo majuu ã tie queti : “ Noa Jesure caapi nʉcʉbʉgorãre , ‘ Caroarã , caroorije mana ãma , ’ na ĩ tʉjʉmi Dio . To bairo cʉ caĩ tʉjʉrã cʉ̃re caapi nʉcʉbʉgocõa ãna ãma . ” To bairona ĩ uca turique ã Dio Wadarique cãniepʉre , “ Caroarã ãma , ” Dio cʉ caĩ tʉjʉrã . “ Cʉ̃re caapi nʉcʉbʉgorã ãma naa . Cʉ̃re api nʉcʉbʉgorã to cãnacã rʉmʉ cacaticõa ãna anigarãma , ” ĩ uca turique ã .
43019017	Description	To bairo cʉ caĩro cʉ canecoama Jesure yua . Cʉ̃rena yucʉ tẽorica pãire cʉ capʉja rotiwã .
45012006	Faith	To bairi Jesucristore caapiʉjarã mani cãno to cãnacãʉre mani joomi Dio ricati jeto mani cáti majipa wamerire , ricati mani caame átinemopa wamerire . Mani mai tʉjʉri mani cáti majipa wamerire noo cʉ cajoogarijere mani joomi . To bairi to cãnacãʉna caroaro cátipe ã manire cʉ cajoori wamere . Jĩcaarãre cʉ ye quetire buio majiriquere joomi Dio . To bairi nare Dio cʉ cabuio rotiri wame cõona caroaro na buioato Cristo ye quetire .
66004007	Description	To bairi cãni jʉgoʉ cʉ riya yai jũaʉ riyare bairica cariya jũaʉ cãmi . Cʉ bero macacʉ cʉ riya wecʉ riyare bairica cariyacʉmi . Cʉ bero macacʉ tunu caʉmʉ riyare bairica cariyacʉmi . Cʉ bero macacʉ tunu aá pacʉ riyare bairica cariyacʉmi . Cʉ querʉpʉri cañugueowĩ cawʉʉre bairo .
49005015	Recommendation	To bairi caroaro tʉgooñaña mʉja cãnipere . Diore camajirã anibana quena cʉ̃re camajiquẽnare bairo aniqueticõaña . Cʉ̃re camajirãre bairo maca ãña .
45010012	Grace	Camaja nipetirãre jĩcarore bairo na tʉjʉmi Dio , judío majare , judío maja cãniquẽna quenare . Jĩcaʉna ãmi mani Ʉpaʉ . Camaja nipetirã Ʉpaʉ ãmi Dio . To bairi camaja nipetirã nʉcʉbʉgorique mena cʉ̃re cajenirãre capee cañuurijere na joo netogʉmi Dio . “ Aperã ãma , ” ĩricaro mano , jĩcaro cõo jetona na joogʉmi .
45010004	Faith	Moisépʉre Dio cʉ carotirique nipetirijere cáti peoyupi Jesucristo jĩca wame rʉjaquẽto . Mani maca tiere mani áti peo majiqueti majuucõa . To bairi noa Jesucristore caapi nʉcʉbʉgorãre , “ Caroarã ãma , ” manire ĩmi Dio . Cristo manire cʉ cabai yajibojarique jʉgori mani netoomi Dio . Cʉ carotirique mani cáti peo majiquẽtie to cãnibato quena mani netoo catiomi .
50004006	Recommendation	Mʉja cabaipe jĩca wame uno tʉgooñarique pai patowãcaquẽja . Dio macare mʉja cabaipere cʉ jeniya , mʉjaare caroaro cʉ cátinemonucurijere , “ Caroaro mʉ ájupa , ” cʉ ĩri .
46010006	Faith	To bairo na cabairiquere tʉgooñari mani maji . Caroorije na cátigarijere bairo rooro cátiqueticõaparã mani ã , ĩ buio majioro bai .
66009002	Description	
52004006	Recommendation	Dio maca caroorije tʉjʉ majiri tie wapa seeto mani popiyeyeboʉmi ĩrã . To bairi apeĩ nʉmo mena caroorije átiqueticõaña . Apeĩ nʉmo mena mʉja cápata co manapʉre áti rooye tuurã mʉja átiborã . To bairi rooro cáti eperã aniqueticõaña . Dio maca to bairo cánare tʉjʉ majiri seeto na popiyeyegʉmi . Mere cajʉgoyepʉna cariapena tiere mʉjaare jã caĩ buiowʉ .
47005017	Faith	Jĩcaʉ noo caboʉ Jesucristo mena cãcʉ apeĩ ãmi yua , cʉ catʉgooñarijere cawajoaricʉpʉ aniri . Rooro cʉ cátinucurique nipetiro cawajoaricʉpʉ ãmi . To bairi cajʉgoyepʉna cʉ cátinucubataje átiquetinucumi . Cañuurije macare ati aninucumi yua .
43005020	Faith	Yʉ Pacʉ yʉre maii nipetirije cʉ cátinucurijere yʉ iñoomi . Yucʉacã cáaá majiquẽcʉre cʉ yʉ canetooeje netoro yʉ áti iñoo rotigʉmi caberopʉre . Tiere mʉja tʉjʉ acʉa majuucõagarã .
49004028	Recommendation	Cajee rutirã to cõona na jee ruti janacõato . Na majuuna caroaro na paacõato , apeye uniere cʉgogarã , aperã cabopacarã quenare na átinemogarã .
57001022	Recommendation	Apeye moquena , mari Pacʉ Diore yʉre mʉ cajenibojanucuri wamere cʉ apiato Dio . To bairi yʉ buugarãma , yʉ tʉgooña . To bairi mʉ tʉpʉ yʉ caejaparore quenoo yuuya .
58013009	Recommendation	To bairi aperã ricati na caĩ buioro na apiqueticõaña , cariape cãniere Jesu ye quetire mari tʉgooña janare ĩrã . To bairi aperã , “ Atie ʉgarique boje rʉmʉ macajere ʉgarã caocabʉti yericʉna , caroarã Dio cʉ catʉjʉ wariñuurã mʉja anigarã , ” mʉja na caĩro na api nʉcʉbʉgoqueticõaña . Dio jeto marire catʉgooña yeri ocabʉtioʉ ãmi . To bairi caroarã catʉgooña yeri ocabʉtirã , caroarã anigarã , cʉ cãnie cañuurije jetore tʉgooñaña mʉjaa .
52005012	Recommendation	Yʉ yarã , mʉja mena macana Dio ye quetire cabuiorãre Dio cʉ cacũricarãre na tʉjʉ nʉcʉbʉgoya . Dio yere mʉjaare camajiorã ãma . Dio cʉ cacũricarã ãma . Caroaro átinemoma mʉjaare , Jesu ye quetire buiorã . Mani Ʉpaʉ Jesu cʉ carotiro mena dope bairo mʉja cãnipere buiorã seeto paama .
43009022	Description	Cʉ pacʉa uwirã to bairo caĩñuparã . Cajʉgoye judío maja ʉparã ocõo bairo caĩñuparã : “ Noa Jesure , ‘ Dio cʉ cajooricʉna ãmi , ’ caĩrã unare Dio wiipʉna mani re buugarã . To bairo caĩrã unare mani mena mani neñapo bue rotiquetigarã , ” caĩñuparã .
50003003	Faith	Mani maca mani yeripʉ Diore canʉcʉbʉgorã mani ã , Jesucristo manire cʉ cátibojarique jetore tʉgooñari . Mani rupaʉri mani cátajere mani tʉgooña nʉcʉbʉgoquẽe . To bairi mani maca Dio yarã majuu mani ã . “ Ape wamere ána mani majuuna Dio yarã mani ani maji , ” mani ĩquẽe .
62003023	Faith	Ocõo bairije ã Dio cʉ carotirique : Cʉ Macʉ Jesucristore apiʉja rotimi . Apeye quena , Jesu jãre cʉ carotiricarore bairona manire ame mai rotimi Dio .
66013011	Description	Cabero yʉ catʉjʉwʉ tunu monstruo apeĩre . Cʉ maca ati yepa pupeapʉ cãnacʉ cabuti ejawĩ . To bairi cʉ quena cajawiaricʉmi . Pʉga jawiari , oveja macʉ jawiarire bairije cajawiaricʉmi . To bairi dragõre bairo cawadawĩ .
46014020	Recommendation	Yʉ yarã , cawimarãre bairo tʉgooñaqueticõaña . Cabʉcʉrãre bairo caroaro tʉgooña majirique cʉja . To bairo cabʉcʉrãre bairo caroaro catʉgooña majirã anibana quena caroorije átaje macare tʉgooña majiquẽja . Caroorije macare cawimarã na catʉgooña maji jeyaquẽtore bairona mʉja quena nare bairona baiya .
59005013	Recommendation	Mʉja capopiye tamʉoata Diore cʉ jeni nʉcʉbʉgoya mʉja capopiye tamʉorijere . Mʉja mena macana cawariñuurã Diore cʉ na ĩ wariñuu bajaato .
58012012	Recommendation	To bairi popiye tamʉorique mʉjaare to nibao joroquena yeri ocabʉtiya mʉjaa . Diore apipajee janaquẽja .
60001017	Recommendation	Diore , “ Jã Pacʉ , ” cʉ̃re mari ĩ , cʉ jenirã . Cʉ̃a ape rʉmʉpʉ camaja nipetiro na cátajere jeniña bejegʉmi . Jĩcarore bairona na jeniña bejegʉmi . Cʉ̃re caapipajeequetanare na popiyeyegʉmi . To bairi yucʉre mari Pacʉre nʉcʉbʉgori caroare ája ati yepa ãnapʉ .
58010036	Recommendation	Cʉ tʉpʉ mʉjaare caroare cʉ cajoopere cʉgoga patawãcaquẽja . Canʉca majipe ã . To bairi yeri ocabʉtiya . Yeri ocabʉtiri Dio cʉ caboori wame áticõa aninucuña , quepequẽnana . To bairo mʉja cabairo , “ Caroare mʉñʉja joogʉ , ” cʉ caĩ cũrica wame cõona mʉja joogʉmi Dio .
58011001	Faith	Caroare Dio mari cʉ cajoopere , marire cʉ cátibojapere mai tiere tʉjʉquetibaopʉnana , “ Jocʉ mee cʉ caĩri wame yʉ átibojagʉmi , ” mari ĩ maji , Diore api nʉcʉbʉgori .
49004017	Recommendation	To bairi mani Ʉpaʉ Jesucristo , “ Ocõo bairo na ĩ buioya , ” yʉre cʉ caĩ rotiro mena ocõo bairo mʉjaare yʉ ĩ buiopa : Cajʉgoyepʉ Diore camajiquẽna ãnapʉ mʉja cãnibatatore bairo , Diore camajiquẽnare bairo aniqueticõaña yucʉra . Na majuuna na catʉgooñari wame cawatoana átinucuma Diore camajiquẽna maca . To bairi ñe unie mano áticõa aninucuma , caroare catʉgooña majiquẽna aniri .
51002016	Recommendation	Aperã ocõo bairo mʉja ĩrãma : “ Jã judío maja jã caʉga rotiquẽtie , jã caeti rotiquẽtiere jã api nʉcʉbʉgoya . Jã boje rʉmʉri macaje áti nʉcʉbʉgoya . Mʉja cátiquẽpata mʉja ñuuquẽe . ” To bairo mʉja na caĩrijere apiʉjaqueticõaña .
66007015	Faith	— To bairi yucʉra Dio caroti majii majuu cʉ caruiro riape tʉjʉnucuma . Diore áti nʉcʉbʉgorã áama . Ʉmʉreco quenare , ñami quenare to cãnacã rʉmʉ to bairona cʉ áti nʉcʉbʉgonucuma . Dio ya wiipʉre sacerdote maja na cátore bairona cʉ áti nʉcʉbʉgonucuma , Dio cʉ caboorijere átiri . To bairo na cáto Dio maca caroaro na cotemi . To cãnacã rʉmʉ na mena anicõa aninucugʉmi yua .
44020010	Description	Pablo quena na ʉja rui aá , cʉ ne wamʉo nʉco , cʉ pabario , ocõo bairo na caĩwĩ : — Tʉgooñarique paiqueticõaña . Catíbʉjami , na caĩwĩ .
55002010	Faith	To bairi nipetiro yʉ capopiye tamʉorijere yʉ nʉcacõa . Dio yarã cʉ cabejericarã cariape na apiʉjaato ĩi , to bairona yʉ nʉcacõa . Na quena Jesucristo mena to cãnacã rʉmʉ na ani wariñuu anicõato ĩi , to bairo yʉ nʉcacõa .
60005014	Recommendation	Caroaro ame boca tʉjʉya ame mairique mena . Wariñuurique mʉjaare cʉ joato Dio , Cristore caapipajeerãre . To cõona ã .
49005021	Recommendation	Cristore cʉ cáti nʉcʉbʉgorã aniri ame áti nʉcʉbʉgoya mʉja quena .
61003017	Recommendation	Yʉ yarã , mere mʉjaare yʉ queti buiowʉ jocarãna , “ Dio yere cariape jã ĩ buio maji , ” caĩtorã na cãnipere . To bairi caroaro tʉgooña majiña ati wamere , caroorã Diore cabai botiorã na caĩtorije macare mari apipajeere ĩrã . Cariape macajere apipajeecõa aninucuña .
51003018	Recommendation	Cãromia mʉja manapʉare na áti nʉcʉbʉgoya . To bairona mʉja cáto boomi mani Ʉpaʉ Cristo cʉ̃re caapiʉjarã mʉja cátipere .
54005020	Recommendation	To bairi cajʉgo ãcʉ caroorije cʉ cátiere cʉ cajanaquẽpata aperã Jesure caapiʉjarã na caapiropʉ cʉ tutiya . To bairo cʉ mʉja cáto aperã maca caroa jetore áticõa anigarãma , “ Mani tutirema mani quenare , ” ĩrã .
45014013	Recommendation	To bairi , “ Dio cʉ catʉjooquẽtiere mʉ áa , ” caame ĩ wada paiquetipe ã . Aperã mani yarã Jesure canʉcʉbʉgorã unare caroorije na cáto cátiqueticõape ã .
45002010	Grace	Nipetirã caroare cána macare na tʉjʉ wariñuumi Dio . Camaja quena to bairona caroa cánare na tʉjʉ nʉcʉbʉgogarãma . Caroa ãnajere na joogʉmi Dio . Judío majare , judío maja mee quenare to bairona na joogʉmi Dio , jĩcarore bairo jeto camajare catʉjʉʉ aniri .
58011034	Violence	Aperã na jĩa regarã pero seeto caʉ̃rijepʉre nare na carero caʉ̃quẽjuparã . Diore caapi nʉcʉbʉgorã na cãno maca na canetooñupʉ Dio . Aperã caruti majiñuparã na wapana nare na cajĩagari paʉ . Aperã catutuaquẽnare bairã nibaopʉnana cayeri tʉgooña ocabʉtirã cãñuparã , Diore api nʉcʉbʉgori . Aperã na wapana nare na caquẽro na caneto ocabʉtiyuparã . Aperã apero macanare nare cajĩagabanare na caquẽ acʉo tunuoñuparã .
48006017	Faith	Jesucristo ye quetire yʉ cabuiorije wapa yʉre na cabapero , yʉre na cacamiyero cacamirocʉcʉ yʉ ã . Tie mena Jesu ye quetire cariape caĩ buioʉ yʉ cãniere camajare na yʉ iñoo . To bairi yʉ caqueti buiorijere aperã na wada painemoqueticõato yucʉra yua .
66018021	Violence	Cabero tunu ángel jĩcaʉ catutuaʉ cabuia ejawĩ . Cʉ maca ʉ̃ta cui catʉbʉri cui majuure cane mʉgowĩ . Trigore na cawãiari cui unore cane mʉgowĩ . Ti cui canʉcʉri cui majuure ne mʉgoʉ caroca ñua joowĩ ria capairi yapʉre yua . Roca ñua joori : — To bairona baigaro Babilonia na caĩri maca , caĩwĩ . — Ti maca capairi maca to bairona baigaro . Yaji majuucõagaro ti maca . Camaja dope bairo áti bʉga majiquetigarãma ti macare , caĩwĩ .
65001020	Faith	Mʉja maca Jesucristore caapiʉjarã aniri ame tʉgooña ocabʉtioya mʉjaa . Tʉgooña tutuarique ame jooya . To bairo mʉja cáto netobʉjaro Cristore mʉja tʉgooña ocabʉti nutuagarã . Dio Espíritu Santo mʉjaare cʉ camajiorije jʉgori Diore jenicõa aninucuña .
45012002	Recommendation	Ati yepa macana Diore canʉcʉbʉgoquẽnare bairo aniqueticõaña . Cajʉgoye nare bairona ñuuquẽto mʉja catʉgooñabatajere wajoacõari , caroa macare tʉgooñaña . To bairo ána , “ Ocõo bairo boomi Dio , ” mʉja ĩ majigarã . “ Atie maca caroa macaje ã , atie maca Dio cʉ catʉjoorije ã , ” mʉja ĩ majigarã .
46015009	Sin	Nemoona Jesucristore caapiʉjarãre rooro na yʉ capopiyeyenucuwʉ . To bairo rooro nare cátacʉ yʉ cãnibato quena yʉ cabuia iñoowĩ . To bairo na bero yʉre cʉ cabuia iñooquẽpata cʉ caqueti buio joo rotiricʉ yʉ aniquetiboricʉ . To bairi aperã cʉ caqueti buio joo rotiricarã beropʉ macacʉ majuu yʉ ã . Cawatoa macacʉ majuu yʉ ã yʉa , nemoona rooro cʉ̃re caapiʉjarãre cátinucuricʉ aniri .
62002015	Recommendation	Ati yepa macana Diore canʉcʉbʉgoquẽna , “ Na cabairijere bairo yʉ baiga , ” ĩ tʉgooñaqueticõaña . Na ye macaje quenare booqueticõaña . Caroorije na cátigari wamere , na cáti epepe seeto tʉgooñama . Apeye unie to cãnacã wame na catʉjʉrijere tʉjʉ ʉgooma . Na majuuna , “ Aperã netoro cãna jã ã , ” ĩ tʉgooñanucuma . To bairona ã ati yepa macana Diore canʉcʉbʉgoquẽna na ye macaje . Mani Pacʉ Dio cʉ carotirije me ã ti wamea . To bairi nare bairo anigaqueticõaña . Noa to bairona anigarã mani Pacʉ Diore camairã aniquẽema .
45002001	Sin	Mʉjaa aperã na cátiere tʉjʉri , “ Caroorije cána ãma , ” nare mʉja ĩ . To bairo nare caĩrã anibana quena nare bairona caroorije mʉja áa . To bairi , “ Caroorije cána ãma , nare cʉ popiyeyeato Dio , ” mʉja caĩata , “ Jã quenare cʉ popiyeyeato , ” caĩrãre bairona mʉja ĩ .
48002009	Description	To bairi to macanare cajʉgo ãna majuu - Jacobo , Pedro , Juan - judío maja cãniquẽnare cabuiopaʉ Dio cʉ cabejericʉ yʉ cãniere majiri yʉ mena cawariñuuwã . Jã pʉgarã yʉre , Bernabére , “ To bairona Jesu ye quetire cabuiorã mani anigarã , ” jã caĩwã . “ Mʉja maca judío maja cãniquẽnare cabuiorã mʉja anigarã . Jã maca judío majare cabuiorã jã anigarã , ” caĩwã .
43019023	Description	Cabero bapari cãnacãʉ polisía maja Jesure capapuaricarã cʉ ye jutiire cajee neowã . Jee neo , na cãno cõo cajee batewã . Cʉ jutiiro cabui macato cae turoya mamʉ .
45002021	Sin	To bairi mʉjaa aperãre camajiorã anibana quena ¿ nope ĩrã mʉja majuuna aperãre mʉja cabuiorore bairona mʉja átiquetinucuti ? Aperãre , “ Jee rutiquẽja , ” caĩ buiorã anibana quena ¿ nope ĩrã mʉja majuuna mʉja jee rutinucuti ?
46006019	Faith	Caroaro mʉja majirã . Mani rupaʉ Dio Espíritu Santo cʉ cãnipa rupaʉ ã , Dio wiire bairona . Manire cajooyupi Dio cʉ Espíritu Santore , manipʉre cãcʉre . To bairi mani majuuna carotiquetiparã mani ã , Dio yarã aniri . Cʉ maca manire carotii ãmi .
47005014	Grace	Jesucristo seeto manire cʉ camairijere tʉgooñari cʉ ye quetire jã buionucu , popiye tamʉobana quena . Manire cabai yajibojayupi Jesucristo . To bairi mani nipetiro caroorije mani cátajere cabai yaji wapayericarãre bairo jeto cãna mani ã , Jesucristo manire cʉ cabai yajibojarique jʉgori .
58003001	Faith	Yʉ yarã , Dio tʉpʉ to cãnacã rʉmʉ cʉ mena cãnicõa aniparã , cʉ cabejericarã mʉja ã mʉja quena . To bairo cʉ cabejericarã aniri Jesure caroaro cʉ tʉgooñaña . Dio cʉ ye quetire aperãre cʉ cabuio rotiricʉ majuu ãmi Jesu . Sacerdote maja ʉpaʉ majuu ãmi cʉ̃a , camajare Diore cajenibojaʉ . To bairo cãcʉ aniri seeto mari canʉcʉbʉgopaʉ ãmi . To bairi caroaro cʉ tʉgooñaña .
44020035	Recommendation	Yʉ majuuna to bairo caroaro paari , “ Aperãre cabopacarãre na cátinemope ã , ” mʉjaare yʉ caĩ majiowʉ . Mani Ʉpaʉ Jesu cʉ caĩriquere tʉgooñaña : “ Apeyere cajoʉ macare cajei netoro wariñuugʉmi , ” caĩ buiowĩ Pablo Efeso macana Jesure caapiʉjarãre na cajʉgo ánare .
58013004	Recommendation	Caroorije cáti eperã aniqueticõaña . To bairo cabairãre na popiyeyegʉmi Dio . To bairi nʉmocʉti nʉcʉbʉgoya mʉjaa .
43020005	Description	Topʉ ejaʉ ti totipʉ yʉ camubia tʉjʉwʉ , jãaquẽcʉna . Topʉ capejawʉ cʉ̃re na caumarica ajeri jeto .
66016018	Description	To bairo to caĩ wada wiojo yaparoro bero to cõona bʉpo cʉ cayaberije cayabewʉ . Seeto cabʉjʉwʉ . Bʉpo quena seeto capawĩ . Ati yepa quena seeto cawãrewʉ . Cajʉgoye cawãrerique netoro cawãrewʉ seeto .
66019010	Faith	To bairo cʉ caĩro cʉ tʉpʉre rʉpopatuari mena ejacumuri , cʉ ĩ nʉcʉbʉgoʉ yʉ cápʉ́ . To bairo yʉ cáto cʉ maca : — ¡ To bairo átiqueticõaña ! yʉ caĩwĩ . — Mʉre bairona cãcʉ yʉ ã yʉ quena , Dio cʉ carotirijere cácʉ . Mʉ yarãre bairo quenare , Jesucristo ye queti caapiʉjarãre bairo quenare yʉ ã . Jĩcaro cõo mani áti aninucu . To bairi yʉ tʉpʉre rʉpopatuari mena ejacumuqueticõaña mʉa . Dio jetore cʉ áti nʉcʉbʉgoya . Dio manire cʉ caiñoorije nipetirijere manire áti iñoonucumi , camaja Jesu cʉ cáti aniere caroaro na majiato ĩi , yʉ caĩwĩ ángel .
46002010	Grace	Tie cañuurijere Dio Espíritu Santo jʉgori manire majiomi Dio . Nipetirore camajii ãmi Espíritu Santo . Camajare Dio cʉ camajioquẽtie quenare camajii ãmi .
50002029	Recommendation	Mʉja majuuna yʉ tʉpʉ eja majiquetibana Epafroditore cʉ mʉja cajooyupa , Pablore cʉ átinemoʉ aáparo ĩrã . To bairo mʉja cajooricʉ aniri caroaro Cristo cʉ caboorije cájupi cauwiorije cʉ̃re to cãnibato quena . To bairo átibacʉ cabai yajibowĩ . Yucʉacã cañuʉpʉre cʉ yʉ tunuo joo . To bairi mʉja tʉpʉ cʉ caejaro wariñuurique mena caroaro cʉ boca tʉjʉya mani yaʉre , mani mena mani Ʉpaʉ Jesucristore caapiʉjaʉre . Cʉ̃re bairo cãnare caroaro na canʉcʉbʉgope ã .
51003020	Recommendation	Mʉjaa , caniñaa , cawamarã , mʉja pacʉare nipetiro na caĩri wamere na apiʉjaya , to bairo yʉ cáto yʉ tʉjʉ wariñuugʉmi yʉ Ʉpaʉ Cristo ĩrã .
47001012	Faith	Ape wame quenare seeto jã tʉgooña wariñuu . Ati yepa ãnaa ĩtori mee caroaro jeto jã cátinucuwʉ . Mʉja tʉpʉ quenare to bairona jã cápʉ́ . To bairi caroaro jã tʉgooña . Jã majuuna jã camajirije mena jã cátiquẽpʉ . Dio maca jã cátinemowĩ .
43014021	Faith	Nii yʉ carotirijere majii , tiere caapiʉjaʉ ũcʉ cariapena yʉre camaii ãmi . Yʉre camaii ũcʉre cʉ maigʉmi yʉ Pacʉ . Yʉ quena cʉ̃re yʉ maigʉ . To bairi yʉ cãniecʉtiere cʉ yʉ majiogʉ to bairo cariapena yʉre camaii ũcʉre , caĩwĩ Jesu .
51002023	Sin	“ Jã caĩri wame áti nʉcʉbʉgoya , ” ĩma . “ Cabopacarãre bairo baiya . Mʉja rupaʉrire popiyeyeya , Dio caroaro jãre cʉ tʉgooña tʉjʉato ĩrã , ” ĩma . Na caĩri wame , “ Ñuubʉjaro , camajirã ãnama , ” ĩ tʉgooñarique ãno bairo pʉa . To bairo na caĩri wame to cãnibato quena caroorijere átiga jana majiña mano paro .
64001006	Recommendation	To bairo na mʉ cátinemonucurijere , na mʉ camairijere caĩ buiowã atopʉ Jesure caapiʉjarã jã caneñapori paʉpʉre . To bairo caroaro na mʉ cátinemonucuro caroaro neto aágarãma aperopʉ Dio cʉ caboorore bairo tunu .
55002023	Recommendation	Caame wada netorãre na apiqueticõaña . Na maca caapi majiña maniere tʉgooñanucuma , cañuuquẽtiere . Tie jʉgori ame tutirique aápá . To bairi tiere caĩ buiorãre na apiqueticõaña .
47003018	Faith	Mani Jesucristore nʉcʉbʉgorã jutiro ajero mena cabʉgá toorãre bairo mani aniquẽe mania . Dio cãniere caroaro catʉjʉ majirãre bairo mani tʉgooña maji . Dio cʉ cãniere tʉgooña majiri eñoro caajiyaro catʉjʉ canamurãre bairo mani ã . To bairi Dio cʉ cãniere aperã quenare mani iñoo neto maji . Cʉ cãniere tʉjʉrã seetobʉja cʉ̃re bairo netobʉjaro caroaro mani ani nutuagarã . Mani Ʉpaʉ cabauquẽcʉ jʉgori to bairo mani baigarã .
58009014	Grace	Diore waibʉcʉrã na cajoorije netoro mari yeri quenoomi Cristo maca cañuurã mari cãniparore bairo . Cʉ maca mari yeripʉre caroorije mari cátiere mari majiriomi . Cʉ maca caroorije mácʉ aniri cʉ majuuna marire carií yajibojayupi mari caroorije wapa . Dio Espíritu Santo to cãnacã rʉmʉ cãnicõa aninucuʉ jʉgori to bairo cabaiyupi . To bairi Jesucristo marire cʉ cabai yajibojaro tʉjʉri Dio mari majiriobojami caroorije mari cátiere . To bairi mari yeripʉre mari cʉ caquenoobojaro maca to cãnacã rʉmʉ cãnicõaʉre Diore mari áti nʉcʉbʉgo maji yua .
44011017	Grace	— To bairi judío maja na cãniquetibato quena Dio cʉ Espíritu Santore na cajooyupi mani cʉ caapiʉja jʉgoeparãre manire cʉ cajooeparore bairona . To bairi na quenare na cʉ cajooro dope bairo Diore cʉ yʉ cabai botio majiquẽpʉ . “ Judío maja me ãma , na mena cãniquetipe ã , ” yʉ caĩ majiquẽpʉ , na caĩñupʉ Pedro .
49004030	Faith	Dio cʉ Espíritu Santore mʉja cajooyupi mʉja quenare , yʉ yarã majuu ãma ĩi . To bairo quena caroorã mena na yʉ capopiyeyebopere yʉ canetooparã ãma ĩri cajooyupi Dio cʉ Espíritu Santore . To bairi Dio Espíritu Santo cʉ catʉjooqueti wame átiquẽja . To bairo mʉja cápata tʉgooñarique paiboʉmi .
66003003	Recommendation	Yʉ ye queti buioriquere mʉja caapiwʉ . Tiere apirã mʉja caapiʉja jʉgówʉ . To bairo mʉja cátatore bairo tʉgooñaña . Yʉ ye queti buioriquere apiʉjaya caroaro tunu . Caroorije mʉja cátie macare tʉgooñarique paiya . Caroorijere áti janacõaña . To bairo yʉ caĩ rotirore bairo mʉja cátiquẽpata mʉjaare yʉ popiyeyegʉ . Jee rutiri majocʉ , ‘ Ti rʉmʉ cãno ejagʉmi , ’ mʉja caĩ majiquẽtore bairona , ‘ Ti rʉmʉ majuu ejagʉmi , ’ mʉja caĩ majiqueti rʉmʉna yʉ ejagʉ . Mʉjaare popiyeyegʉ mʉja tʉpʉ yʉ ejagʉ . ‘ Ti rʉmʉ cãno atígʉmi , ’ mʉja caĩ majiqueti rʉmʉ yʉ ejagʉ . To bairi caroorije mʉja cátinucurijere áti janacõaña yucʉra .
62003007	Recommendation	Yʉ punaa riapere bairo cãna , mʉjaare yʉ caĩ buiorijere tʉgooña majiña . Aperã mʉjaare na caĩtoro na api nʉcʉbʉgoqueti majuucõaña . Caroaro cátinucurã maca caroarã ãma , Jesu caroaʉ cʉ cãnore bairona .
62004001	Recommendation	Yʉ yarã , aperã ocõo bairo caĩto teñarã ãma : “ Dio ye quetire cabuioʉ yʉ ã , Dio cʉ cabuio joo rotiricʉ yʉ ã , ” caĩto teñarã capãarã ãma . To bairi mʉja tʉpʉ na caejaro na cabuiorije ¿ cariapena Dio ye , Espíritu Santo mena to anibapari ? na ĩ majiña . Dio ye riape caĩ buioquẽna na cãno tʉjʉ majiri na apiʉjaqueticõaña .
44013038	Grace	Mʉjaare yʉ cabuiorijere tʉgooñaña . Jesucristo jʉgori caroorije mani cátie majiriorique ã .
50003001	Recommendation	Yʉ yarã , ape wame mʉjaare yʉ ĩ buiopa : Mani wariñuucõarã , mani Ʉpaʉ Jesu yarã aniri . Tiere mʉjaare caĩ buionemope ã . Capee mʉja ĩ buiobacʉ quena yʉ quepequẽe .
46011034	Recommendation	Ni ũcʉ seeto majuu cañigo riaʉ cʉ ya wiipʉre cʉ ʉgaato . To bairo caroaro mʉja caneñapo ʉgaro tʉjʉʉ mʉja popiyeyequetigʉmi Dio . Apeye mʉja tʉpʉ ejaʉ mʉjaare yʉ buio quenoonemogʉ yua .
43018031	Description	To bairo na caĩro apii Pilato na caĩwĩ tunu : — Cʉ ne aánaja . Mʉja majuuna mʉja carotirique cʉtinucurore bairona cʉ jeniñari cʉ popiyeyeya . To bairo cʉ caĩro judío maja ʉparã ocõo bairo cʉ caĩwã Pilatore : — Jãre judío majare jã jĩa rotiquẽema mʉ yarã ʉparã gobierno maja .
46012031	Faith	Mʉjaare Espíritu Santo mʉjaare cʉ cáti majiorijere cãni majuurije jetore booya . Yʉ maca atie netoro caroa wame cañuu majuurijere mʉjaare yʉ buiogʉ yua .
58007026	Description	To bairo cãcʉrena marire cajenibojapaʉ booyupa . Jesu maca caroaʉ ãmi . Caroorije mácʉ ãmi . Mari camaja caroorije cánare bairo cabaii me ãmi . To bairi Dio cʉ cacũñupi Jesure , Ʉpaʉ cʉ ãmaro ĩi . Ati yepa macana , ʉmʉrecoo macana quena nipetirã na netoro carotipaʉre cʉ cacũñupi Dio Jesure . To bairo cañuu majuʉrena marire booyupa .
50004013	Faith	To cãnacã wame yʉ nʉca maji , tʉgooña ocabʉtirique Cristo yʉre cʉ cajooro maca .
52004003	Recommendation	Dio cʉ catʉjoorije jetore , caroaro mani cáto boomi , cʉ yarã mani cãno maca . Áti epericarã cʉtaje , caroorije átajere booquẽemi Dio .
51004002	Recommendation	Caroaro tʉgooña majiri Diore jenicõa aninucuña . “ Caroaro yʉ átibojami Dio , ” ĩ tʉgooñari cʉ jeniya .
44007029	Description	To bairo cʉ caĩro apii Moisé caruti aájupʉ , yʉ majicõarãma ĩi . Ruti aá , Midiã macana tʉpʉ cáaáteñañupʉ . Topʉ aáteñaʉ , nʉmocʉti , topʉ cʉ cãno pʉgarã cʉ punaa cabuiayuparã .
46011007	Description	Caʉmʉa maca na rʉpoa pejariquere catu wepe ã . To bairo tu weri , “ Dio yʉ Ʉpaʉ ãmi , ” cʉ caĩrijere iñoomi . Caʉmʉ quena Dio ẽorobʉja carotii ãmi . Cãromio maca , “ Yʉ manapʉ yʉ ʉpaʉ ãmi , ” ĩo , co rʉpoa jutiire cajia tupe ã .
51003015	Faith	Mʉjaare cacũñupi Dio cʉ yarã , cʉ ya poa macanare cayeri wariñuuparãre . To bairo cʉ cacũricarã aniri Diore wariñuuña mʉja yeri mena , “ Seeto ñuubʉja jãre mʉ cátibojarije , ” cʉ ĩ tʉgooñari .
58002010	Grace	Nipetiro ati ʉmʉrecoo macaje Dio cʉ cátaje jeto ã . Nipetiro cãnie cʉ jʉgori bai . To bairi Cristo mena carotinemoparãre cabooyupi Dio camaja capãarã cʉ̃re caapipajeeparãre . Cristo nipetiro cʉ carotiri paʉ cãnopʉ Dio cʉ cátajere rotinemogarãma . To bairi Jesu marire cacatiopaʉre marire catamʉoboja popiyecʉti rotiyupi Dio . Mari camaja capãarã caroaro cʉ mena carotirã mari cãniparore bairo ĩi cʉ catamʉoboja popiyecʉti rotiyupi Dio .
59004001	Sin	Caame tutirã mʉja aninucu , mʉja majuuna caroorije mʉja cátigarijere átigabana . To bairona cãna aniri mʉja ame tutinucu . Apeye unie mʉja caboo netorijere cʉgoquetibana aperã cacʉgorã ye macare mʉja tʉjʉ ʉgoonucu . Na yere mʉja catʉjʉ ʉgoorijere mʉja cʉgo majiquẽe . To bairi mʉja ame tutinucu , mʉja ame quẽnucu . Mʉja caboorijere Diore mʉja cajeniquẽto maca mʉja nuniquẽemi .
46005001	Sin	Jĩcaʉ mʉja mena macacʉ caroorije majuu cʉ cátie jã queti apinucu , “ Cʉ pacʉ nʉmorena áti epericocʉmi , ” jã ĩ buioma . Aperã Diore camajiquẽna anibana quena ti wame unore átiquetinucuma . Ñuuqueti majuucõa .
46010013	Faith	Ape paʉ mani majuuna caroorije átigarã mani baiborã . O ape paʉ Sataná caroori wamere , “ Ája , ” manire ĩ wadajãboʉmi . Mani jetore to bairo mee bai . Aperã nipetirã quenare to bairona bai . Dio maca yʉ átigʉ cʉ caĩrique átiqueticõa átiquetigʉmi . To bairi rooro mani cátigaro na nʉcacõato ĩi , mani átinemogʉmi Dio . Mani canʉca ocabʉtiquẽto tʉgooña ocabʉtiriquere manire joogʉmi Dio . Mani canetoro átigʉmi .
44020029	Violence	Yʉ cáaáto bero aperã maca caĩtorã atígarãma , mʉja mena anigarã . Yaia cauwiorã oveja nuricarãre na cajĩa ʉga rooye tuurore bairona Jesure caapiʉjarãre na wadajã rooye tuugarãma caĩtorã .
53001004	Faith	To bairo quena to cãnacã paʉ macana aperã Diore caapiʉjarã tʉpʉre aáteñarã , “ Ñuu majuucõama Tesalónica macana , ” na jã ĩnucu . “ Seeto capopiye tamʉorã anibana quena Diore apiʉjari caroaro anicõama Tesalónica macana , ” na jã ĩ buionucu mʉja cabairijere .
62004012	Faith	Jĩcaʉ mácana Diore catʉjʉricʉ maami . Cʉ̃re catʉjʉquẽna anibana quena aperãre mani camaiata mani maji mani mena cʉ cãniere . To bairi manire cʉ camairije jʉgori netobʉjaro aperãre na mani camairo áami Dio .
48001001	Description	Yʉ Pablo , yʉ mena macana mena mʉjaare jã uca joo Galacia yepapʉ cãna jã yarã Jesucristore caapiʉjarãre . Mʉjaare jã uca joo ati pũurore . Caroaro mʉjaare jã ñuu roti . Jesucristo ye quetire cʉ cabuio teña rotiricʉ yʉ ã . Cʉ Pacʉ Dio quena cʉ ye quetire buiori majocʉ yʉre cacũwĩ . Camaja mee yʉ queti buio rotima . Dio cʉ Macʉre catunu catioricʉna yʉ cabuio teña rotiwĩ .
58012003	Recommendation	Rooro majuu cʉ caĩ epe tʉjʉteeyuparã . To bairo caroorã cʉ na cátiere cʉ canʉca ocabʉtiriquere tʉgooñaña mʉjaa , jã quena popiye jãre to nibao joroquena tʉgooñarique paiquẽnana jã ani ocabʉtigarã ĩrã .
45006005	Faith	Cristo yarã mani cãmata , “ Jãana jã cabai yajiwʉ , ” caĩrãre bairo mani bai , cʉ cabai yajibojaricarã aniri . To bairi mani quena cʉ catunu catirore bairona tunu catí tʉgooñarãre bairona mani bai .
45015010	Recommendation	Ape wame quenare ocõo bairo ĩ ucarique ã : Judío maja aniquetibana quena Dio yarã judío maja menare wariñuuña mʉja quena .
54004001	Sin	Espíritu Santo , caroaro manire majiomi ocõo bairi wamere : Ati ʉmʉrecoo capetiparo jʉgoye jĩcaarã Jesucristo ye quetire na caapigabatajere booquetigarãma . To cõona api janagarãma . Cariape cãnie Jesu yere api janari ricati cabuiorã , caĩtorã na caĩ buiorije macare apiʉjagarãma . Wãtia Sataná yarã na caĩtorijere na caqueti buio joo rotirã macare apiʉjanucugarãma .
56003001	Recommendation	Apeye na ĩ buionemoña Jesucristore caapipajeerãre . Caroaro na cáti majiparore bairo ocõo bairije na ĩ buioya , Tito : Maca ʉparã , gobierno macanare caroaro na apipajeeya . Aperã quenare nipetiro caroa wamerire na átinemocõa aninucuña .
61003005	Sin	To bairo ĩrã , ocõo bairije tʉgooñagaquẽema : Tirʉmʉpʉ Dio , “ To ãmaro , ” ĩri ati yepare , ati ʉmʉrecoo quenare carupeoyupi Dio . Cʉ carotiro yepa oco pupeapʉ cãnaje cabuiayupa . “ Oco ricati jeto to tuaato , ” ĩri ati yepa macajere caquenooñupi Dio .
60003018	Grace	Cristo quena catamʉowĩ caroorije mari cátie wapa , marire bai yajibojaʉ . Cañuʉ aniri mari cawapaye peocõabojayupi Jesucristo caroorã mari anibao joroquena . To bairi bai yaji bapooquetigʉmi , cawapaye peocõaricʉ aniri . Marire cawapayebojayupi , Dio mena caroaro mari cãni majiparore bairo ĩi . Cʉ rupaʉpʉre cʉ na cajĩarique to nibao joroquena cʉ yeri cacatiyupi .
61002021	Sin	Dio yere camajiricarã anibaopʉnana cabero na majuuna majiriticoapa yua . Majiriticõari , to bairona bai botionucuma moquena . Caroa wamere Dio cʉ carotirique camajiricarã anibaopʉnana apipajeequetinucuma . Nemoona na camajiquẽpata ñuuboricaro . Yucʉra netoro na popiyeyegʉmi Dio na caapipajeequẽtie wapa .
53003006	Recommendation	Jã yarã , jĩcaarã ãma mʉja tʉ cãna cateeye pairã . “ Caroaro paaya , ” mʉjaare jã caĩbata wamere cabai botiorã ãma . Na unare bapa cʉtiqueticõaña . Mani Ʉpaʉ Jesucristo cʉ carotiro mena tiere jã ĩ buio mʉjaare .
45005012	Sin	Adán caroorije cʉ cátaje jʉgori ati yepa macana camaja caroorije na cátigarije cãni jʉgoyupa . To bairi bai yajirique quena cãni jʉgoyupa . To bairi mani camaja nipetirã caroorije cána aniri cabai yajiparã mani ã .
58011033	Faith	Jĩcaarã Diore api nʉcʉbʉgori ape yepa macanare na quẽrã na canetoñuparã . Aperã caroaro caroti majirã cãñuparã , Diore api nʉcʉbʉgori . Aperã Dio , “ Mʉñʉja joogʉ , ” na cʉ caĩrica wamere yuu quepequetiri caberopʉ cacʉgorã cãñuparã . Aperã yaia nare na caʉgagari paʉ na ʉga majiquetio joroque cájuparã .
47004009	Faith	Camaja rooro jãre na cátigabato quena Dio maca jã mena aninucucõami . Jã aáweoquẽemi . Jãre na catune roca cũrãre bairo jã bai . To bairo na cána jã cãnibato quena jãre áti re majiquẽema .
59004004	Sin	Jĩcao cãromio co manapʉre maiquetibaco caʉmʉa aperã mena maca co catʉjʉ mai epericarã cʉtore bairona mʉja bai . Dio yarã anibana quena ati yepa macaje jetore mʉja tʉgooña . Diore bairo tʉgooñaquetibana Diore catʉgooña maiquẽnare bairona mʉja bai . Ati yepa macana caroorije na cátiere camaii ũcʉ Diore camaiquẽcʉ ãmi .
44016006	Description	Cabero Pablo jãa Asia yepapʉ Jesu ye quetire na cabuio teñara aágaro Espíritu Santo na camatayupʉ . To bairi apero maca Frijia yepa maca , Galacia yepapʉ caneto aájuparã .
45010006	Faith	Jesucristore caapi nʉcʉbʉgorã Dio mena caroaro mani cãnicõa anipe macare ocõo bairo caĩ ucayupi Moisé : “ Ʉmʉrecoopʉ wamʉ aácõari Cristore , ‘ Jãre átinemoʉ rui ajá , ’ cʉ caĩpe ã , ” ĩqueticõaña .
66016002	Violence	To bairo cʉ caĩro apii yua , jĩcaʉ na mena macacʉ carui amí ati yepapʉre . Rui atí , cʉ jotʉ macaje capunirijere cajite recõa joowĩ yepapʉre . To bairo cʉ cáto camaja ati yepa macana maca rooro catamʉowã . Na cacamii boarijere capeniwã rooro majuu to bairo cʉ cátie jʉgori . Monstruo cʉ ya wamere na riya pãiroripʉre cauca tu rotiricarã capeniwã . Cʉ̃re bairo cabauʉ na cawericʉre caĩ nʉcʉbʉgoricarã to bairona cabaiwã na quena rooro majuu .
66005008	Description	To bairo cʉ cáto tʉjʉrã yua , ricati cabaurã naa bapari cãnacãʉ majuu rʉpopatuaripʉ ejacumuri Corderore cáti nʉcʉbʉgowã yua . Cabʉcʉrã carotirã veinticuatro majuu quena nare bairona ejacumuri cʉ cáti nʉcʉbʉgowã na quena . Seeto cʉ cáti nʉcʉbʉgowã . Yʉ catʉjʉwʉ tunu caajiyari jotʉrire oro na caĩrije mena na cáta jotʉrire , cabʉcʉrã camajirã na cãno cõo na cacʉgori jotʉrire . Ti jotʉri cajiracoapʉ cajʉti ñuurije caʉ̃rije mena . Tie caʉ̃rije Dio yarã cʉ̃re na cajenirijere bairo cabaiwʉ . Tie caroa cajʉti ñuurije Diore na cajoe buje mʉgo joorijere bairona cabaiwʉ Diore caapiʉjarã cʉ̃re na cajenirije . Yʉ catʉjʉwʉ tunu bajariquere , harpas cawame cʉtiere . Cabʉcʉrã carotirã na cãno cõo tie mena cabajawã .
62005001	Faith	Camaja nipetirã , “ Dio cʉ cajooricʉ , cʉ cabeje cũricʉna ãmi Jesu , ” caĩ nʉcʉbʉgorã Dio punaa ãma . To bairi nipetirã mani Pacʉ Diore camairã cʉ punaa quenare camairã ãma .
48005026	Recommendation	Mani majuuna , “ Cãni majuʉ yʉ ã , aperã netoro caroti majii yʉ ã , ” caĩ tʉgooñaqueticõape ã . To bairo caĩ tʉgooñarã mani cãmata aperã na caĩ punijiniro roque mani átiborã . To bairi caame tʉjʉ ʉgooqueticõape ã .
54005001	Recommendation	Ape wame mʉ yʉ queti buionemogʉ tunu Timoteo : Jesure caapiʉjarãre tutirique mena na buioquẽja cabʉcʉrãre . Nʉcʉbʉgorique mena maca na buioya , mʉ pacʉare na buioʉre bairona . Cawamarã quenare mʉ bairãre cabuioʉre bairo caroaro na ĩ buioya .
60002012	Recommendation	To bairi ati yepapʉ ãnaa , camaja Diore cʉ camajiquẽna watoapʉ nibaopʉnana caroaro ája . To bairo caroa mʉja cáto aperã , “ Rooro áama , ” mʉjaare caĩrã nibaopʉnana ape rʉmʉpʉ cañuurije mʉja cáti aniere tʉjʉrã na quena Diore apipajeegarãma jĩcaarã . To bairi na quena Diore cáti nʉcʉbʉgorã anigarãma Cristo cʉ catunu atí paʉ cãnopʉre .
50003006	Sin	Fariseo maja mena bueri caroa wamere seeto yʉ cáti petigabapʉ . To bairi Jesucristore caapiʉjarã macare , “ Ricati cabuerã ãma . Caĩto pairijere buema , ” ĩ tʉgooñabacʉna na popiye tamʉo joroque yʉ cátinucuwʉ . Moisé cʉ carotirique caroaro yʉ cáti peocõanucuwʉ . To bairi jĩcaʉ ũcʉ , “ Tiere caroaro átiquẽemi cʉ̃a , ” yʉre caĩrã camama .
43004052	Description	To bairo cʉ na caĩ buioro : — ¿ Di paʉ majuu cʉ catí jʉgóri ? na caĩ jeniñawĩ . To bairo cʉ caĩro : — Paaribota beroacã cʉ bʉgo janacoapʉ , caĩñuparã .
43019031	Violence	Jesu cʉ cabai yajiri paʉre jĩca rʉmʉ carʉjawʉ mai pascua boje rʉmʉ cãniparo jʉgoye . Ti boje rʉmʉ sábado judío maja na cayerijãri rʉmʉ cãni majuuri rʉmʉ cãmʉ . Ti rʉmʉ cãno cabai yajiricarã yucʉ tẽorica pãipʉ na catujaro cabooquẽjuparã judío maja ʉparã . To bairi Pilato tʉpʉ aá , cʉ yarã polisía majare na ñicaarire capa pe rotiyuparã , yoaro mee na bai yajiato ĩrã . “ Cabero cabai yajiricarãpʉre ne ruio , aperopʉ na mʉja jeecoapa , ” caĩñuparã .
43019012	Description	To bairo cʉ caĩro apii Pilato , ¿ dope bairo majuu Jesure yʉ buugabauti ? seeto caĩ tʉgooñawĩ . To bairo cʉ cátigaro tʉjʉrã judío maja ʉparã seeto caĩ awajawã : — ¡ Cʉ̃re mʉ cabuuata romano maja ʉpaʉre caneto nʉcaʉrena mʉ buuboʉ ! Nii , “ Yʉ majuuna ʉpaʉ yʉ ã , ” caĩi ũcʉ romano maja ʉpaʉre caneto nʉcaʉ ãmi . ¡ To bairi romano maja ʉpaʉre camaii mee mʉ ã Jesure mʉ cabuuata ! caĩ awajawã .
43014001	Faith	Ocõo bairo jã caĩnemowĩ Jesu : — Mʉjaa seeto majuu yʉre tʉgooñarique paiqueticõaña . Diore tʉgooña nʉcʉbʉgoya . To bairi yʉ quenare tʉgooña nʉcʉbʉgoya .
50001028	Faith	To bairi mʉjaare catutirãre na uwiquẽja . Nare mʉja cauwiquẽto tʉjʉrã , “ Dio yarã , Dio cʉ canetoo catioricarã ãma , ” mʉja ĩ tʉjʉ majigarãma . Dio na macare cʉ carepe quenare tʉjʉ majigarãma .
43015016	Grace	Mʉja majuuna , “ Cʉ mena macana jã anigarã , ” yʉre mʉja caĩquẽpʉ . Yʉ maca , yʉ mena macana anigarãma ĩi , mʉjaare yʉ cabejewʉ . Capee caroare na áparo ĩi , mʉjaare yʉ cabejewʉ . Caroaro mʉja cátie to capetiquetiparore bairo ĩi , mʉjaare yʉ cabejewʉ . To bairi yʉ jʉgori , yʉ wame mena noo mʉja caboorije Diore mʉja cajeniro mʉja joogʉmi .
58011004	Faith	Abel cawamecʉcʉ tirʉmʉpʉ macacʉ Diore api nʉcʉbʉgori waibʉcʉ oveja na caĩire cajĩa joe buje mʉgo jooyupʉ Diore . Cʉ cajoorije macare catʉjʉ wariñuuñupʉ Dio cʉ jʉgocʉ Caín ye netoro . To bairi Dio cʉ catʉjʉ wariñuuñupʉ Abere . Cʉ tʉjʉ wariñuʉ , “ Abel caroaʉ ãmi , ” cʉ caĩ tʉjʉyupʉ . To bairi Abel tirʉmʉpʉ cabai yajiricʉ cʉ nibao joroquena , “ Caroaro Diore caapi nʉcʉbʉgoʉ ãnacʉmi , ” mari ĩ maji . To bairi mari quena , “ Abere bairo Diore mari caapi nʉcʉbʉgoro caroaro mari átibojagʉmi Dio , ” mari ĩ maji .
46004001	Recommendation	“ Jesucristo cʉ cáti rotirijere cána ãma , ” jãre caĩ tʉgooñape ã . “ Dio ye queti , cajʉgoye camajare cʉ camajioquetajere cabuiorã ãma , ” jãre caĩ tʉgooñape ã .
66006013	Description	To bairi tunu ñocoa quena cawẽcoama yepapʉ . Higuera cawamecʉtii yucʉ ricaacã cawẽrore bairo cawẽcoama . Wino seeto capapuro ti yucʉ ricaacã cawẽrore bairo cawẽcoama ñocoa maca .
46010014	Recommendation	To bairi yʉ yarã yʉ camairã wericarãre Diore caapiʉjaquẽna na canʉcʉbʉgo ñuu buerijere átigateecõaña .
45012021	Recommendation	To bairi aperã rooro mʉjaare na cátibato quena rooro na ame átiquẽja . Rooro nare mʉja caame ápata netobʉjaro rooro majuu ame átaje aniboro . To bairo cabairo ñuuqueti majuucõaboro mʉjaare . To bairi caroa macare na ája . Caroa macare na átiri nare mʉja netogarã .
55002014	Recommendation	To macana Jesu yere caapiʉjarãre caroaro na ĩ buioya , mʉre yʉ cauca joorijere caroaro tiere na tʉgooña majiato ĩi . Na caame ĩ wada netorijere na jana rotiya mani Ʉpaʉ Dio cʉ caapirona . To bairo na caame wada netorije cawatoa macaje ã . Tie caroaro na cabairo átiquẽe . To bairi camaja tiere apirã tʉgooña mawijianucuma .
59004008	Recommendation	Diore seeto cʉ mani catʉgooña maiata cʉ quena seeto mani tʉgooña maigʉmi . To bairi caroorije áti janacõaña . Ati yepa macana caroorije na cátiere mʉja catʉgooñarijere tʉgooña janacõaña , Diore camairã anigarã . Dio cʉ caboorije jetore tʉgooña ocabʉtiya .
59002009	Sin	To bairo caroaro cána anibana quena caapeye unie pairã jetore mʉja catʉjʉ nʉcʉbʉgoata roorije cána mʉja ã . To bairi ñuuquẽto mʉja ĩimi Dio . “ Yʉ carotirije cariape caapiʉjarã mee mʉja ã , rooro cána mʉja ã , ” mʉja ĩimi Dio .
52004007	Grace	Caroare mani cáti anipe jetore mani cacũñupi Dio . Caroorijere mani cáti epe anipe macare mani cacũquẽjupi .
45001018	Sin	Caroorije cána macare na cabai netoo nʉcarije , caroorije na cátiere seeto tʉjʉgateemi Dio ʉmʉrecoopʉ cãcʉ . Na quena cariape Dio cʉ cãniere na camajipe anibajupa . Dio cʉ cãniere mani camajipe majirioquẽe . To bairo cʉ̃re na camajibope to cãnibato quena na majuuna caroorije átigarã cajocaquẽtie macare , Dio ye queti macare apigateema . To bairi seeto na popiyeyegʉmi Dio .
62004007	Faith	Dio camaii majuu ãmi . To bairi mani quenare caame maipe ã . Noa una aperãre camairã Dio punaa ãma . Diore camajirã ãma . Noa aperãre camaiquẽna maca Diore majiquẽema .
62002009	Sin	Nii , “ Dio cʉ caboorijere yʉ átinucu , ” ĩbacʉ quena aperãre tei , caĩ jocaʉ ãmi . Caroorije cátinucuʉ ãmi . Canaitĩaropʉ cãcʉre bairona anicõami cʉ ũcʉ .
60004014	Grace	To bairi Cristore caapipajeerã mʉja cãno maca aperã mʉja tutigarãma . To bairo mʉjaare na caĩ tutirije to nibao joroquena mʉja wariñuugarã , Dio Espíritu Santore cacʉgorã aniri . To bairo mʉja cãni wariñuuro tʉjʉrã na quena Diore nʉcʉbʉgogarãma .
44021019	Grace	Topʉ eja , na ñuu roti , Pablo na caĩ buiowĩ judío maja cãniquẽna tʉpʉ Jesu ye quetire cʉ cabuio teñariquere . Topʉ Dio cʉ cátaje quenare cʉ̃pʉre Dio cʉ cãno na caĩ buiowĩ . Pablo cʉ cáaá teñaricarã tʉpʉ cʉ jʉgori Dio cʉ cátaje na caĩ buiowĩ to cãnacã wamere .
43008046	Sin	¿ Ni maca mʉja mena macacʉ , “ Ati wame majuu caroorije cátacʉ mʉ ã , ” cariapena yʉre cʉ ĩ majiti ? Cariape yʉ cabuiorije to cãnibato quena yʉre mʉja api nʉcʉbʉgogaquẽe .
58010017	Grace	Ocõo bairo ĩmi moquena : “ Caroorije na cátaje , yʉre na cabai botioriquere yʉ tunu tʉgooñaquetigʉ yua , ” ĩmi Dio , ĩ buiomi Dio Espíritu Santo .
46001005	Grace	Jesucristore caapi nʉcʉbʉgorã mʉja cãno caroaro cátibojayupi Dio mʉjaare . Cʉ yere caroaro mʉja caapi maji peoparore bairo mʉjaare cájupi . To bairi mʉja caapi majirijere caroaro aperãre na mʉja buionucu .
45015030	Recommendation	Yʉ yarã , mani Ʉpaʉ Jesucristore canʉcʉbʉgorã mʉja ã mʉja quena . Espíritu Santo jʉgori caame mairã mʉja ã . To bairo cãna aniri seeto Diore yʉ jenibojaya yʉ cabaipere .
43007020	Violence	To bairo cʉ caĩro ocõo bairo cʉ caĩwã : — ¿ Noa mʉre na jĩagati ? Wãtire cacʉgoʉ mʉ ãcʉ , cʉ caĩwã .
45003025	Grace	Mani mai tʉjʉri Dio cajooyupi Jesucristore caroorije mani cátie wapa , cʉ carií re yajiparore bairo ĩi . To bairi Jesucristo manire cʉ cajooricʉre mani caapiʉja nʉcʉbʉgoro maca caroorije mani cátiere majiriomi Dio . Cajʉgoyepʉ macanare caroorije na cátie wapa na capopiyeyega patowãcaquẽjupi Dio , “ Caroorije na cátie wapare yʉ Macʉ na bai yajibojagʉmi , ” ĩ tʉgooñari . To bairi cʉ Macʉre cʉ cajooro majirã , “ Cariape cácʉ ãmi Dio , ” mani ĩ maji .
43018018	Description	Seeto cajoowʉ . To bairi ti wiire paa coteri maja polisía maja mena capero riowã . Ti pero tʉ cajuma tʉjʉnucucõawã . Pedro quena na mena cajumaʉ aámi .
49006011	Recommendation	Sataná mani ĩtori mani ĩ rooye tuugami , caroorije maca na áparo ĩi , Dio ye macare na apiqueticõato ĩi . To bairi Dio cʉ catutuarije mena tʉgooña ocabʉtiya . Ocõo bairo ã : Polisía o surara maja come ajero jañama , nare caquẽgarã nare cajĩagaro beju to puaqueticõato ĩrã . To bairona , Sataná yʉre cʉ rooye tuuqueticõato ĩrã , Dio cʉ catutuarije mena , mʉja cʉ cátinemorije mena tʉgooña ocabʉtiya mʉjaa .
43013037	Faith	Pedro cʉ caĩwĩ tunu : — Ʉpaʉ , ¿ nope ĩi mʉ mena nemoona yʉ aá majiqueticʉti ? Mʉre yʉ caapiʉjarije jʉgori yʉre na cajĩagabato quena mʉ menana yʉ aágʉ .
50004007	Faith	To bairo Diore cʉ mʉja caĩro mʉja átibojagʉmi , mʉja catʉgooñarique pai patowãcaquetiparore bairo ĩi . Yerijã tʉgooña wariñuuriquere mʉja joogʉmi . Tiere manire cʉ cajoorijere mani camaja mani majuuna caroaro mani tʉgooña yerijã wariñuu majiqueti majuucõa .
59003009	Faith	Mani Ʉpaʉ Diore mani Pacʉre caroare cʉ mani wada mani ñemero mena . To menana caroare Diore wadabana quena caroorije mani ĩ wada aperãre camajare Diore bairona cabairã cʉ cátanare .
46005010	Sin	To bairo mʉja ĩ uca joʉ Diore camajiquẽna na tʉpʉ aáqueti majuucõaña ĩi mee yʉ caĩwʉ . Noo cabooro cána ati yepapʉ capãarã ãma cáti epericarã cʉti pairã , cajee ruti pairã , aperã yere catʉjʉ ʉgoo pairã , Dio cãniquẽna wericarãrena cáti nʉcʉbʉgo pairã . To bairo cabairã tʉpʉre cáaáqueti majuucõarã mʉja cãmata ati yepapʉ mʉja cabutipe aniboro .
44026009	Sin	’ Yʉ majuuna cajʉgoyepʉre , “ Jesu Nasaré macacʉ cãniñaricʉ caapiʉjarãre na capopiyeyepe ã , ” yʉ caĩ tʉgooñanucubapʉ .
61002014	Sin	Cãromiare na tʉjʉcõari , caroorije na átigama , caroorije áti janagaquetiri . Caroare cáti ocabʉtiquẽnare na ocajãnucuma , na quena caroorije na áparo ĩrã . Apeye uniere boo neto majuucõama . To bairi aperã yere seeto jee majima ĩtorique mena . To bairo rooro majuu na cátinucurije wapa na popiyeyegʉmi Dio .
43010012	Description	Apeĩ maca ovejare cacotebojaʉ , cacotei majuu mee maca cʉ cacotebojarique wapa jetore tʉgooñaʉmi . To bairi yai cʉ cáató tʉjʉʉ to bairona na re nʉco , atʉ ruti aácʉmi . Cʉ yarã majuu na cãniquẽto maca to bairo ácʉmi . To bairo cʉ caruti aáto bero yai maca atí , ovejare na ñe , na acʉo re bate peocõaʉmi .
59001019	Recommendation	Yʉ yarã , ati wame caroaro majiña mʉjaa . Caroaro Dio Wadariquere caapipe ã manire . Cawatoana tʉgooña majiquetibana quena aperãre ape wamere cabuioquetipe ã manire . Capunijiniquetipe ã .
46009014	Recommendation	Tiere bairona Jesu ye quetire cabuiorã quenare na cajooparã ãma nare caapirã maca . “ Nare na cabuiorijere cawapayerãre bairo na cátipe ã , ” caĩñupi mani Ʉpaʉ Jesu .
43012046	Grace	Cajĩa bujubojaʉre bairona cãcʉ yʉ cáapʉ́ ati yepapʉ . Yʉre caapiʉjarã canaitĩaropʉre cãnare bairo na aniqueticõato ĩi yʉ cáapʉ́ . Nare yʉ cabuiorijere api majigarãma . Caroaro caapi majirã anigarãma .
43005014	Description	Cabero Jesu maca Dio wiipʉ cariabatacʉre bʉga ejaʉ ocõo bairo cʉ caĩwĩ : — Caroare mʉ ápa . Mere canetooricʉpʉ mʉ ã . Caroorije mʉ átinemoquẽpa . Caroorije mʉ cátinemoata netoro rooro majuu mʉ baigʉ , cʉ caĩñupʉ Jesu .
46016014	Recommendation	Nipetiro mʉja cátinucurije ame mairique mena ája .
43014015	Recommendation	’ Yʉre mʉja canʉcʉbʉgoata yʉ carotirijere mʉja átigarã .
58012025	Recommendation	To bairi tiere caroa wame Dio cʉ caĩrijere caroaro cʉ apiya . Cʉ bai botioquẽja . Tirʉmʉpʉ Moisé ati yepapʉ ãcʉ Dio cʉ carotirijere na cʉ cabuioro cʉ caapigateeyuparã Israel maja . To bairo cʉ na cabai botiorije wapa Dio na capopiyeyeyupʉ . To bairo na cʉ capopiyeyericaro netoro na popiyeyegʉmi Dio Jesu macare cabai botiorãre . Jesu maca ʉmʉrecoopʉ cãnacʉ caejayupi , caroa wame buioʉ acʉ́ . To bairi caroaro cʉ cabuiorica wamere apiya .
48004008	Sin	Cajʉgoyepʉ Diore mʉja camajiquẽjupa . Aperãre Dio cãniquẽnarena mʉja cáti nʉcʉbʉgonucuñupa . Mʉja ñicʉ jãa wericarã unare na cáti nʉcʉbʉgorique jetore mʉja camajiñupa . Dio cãniquẽna na cãnibato quena nare mʉja cajeni nʉcʉbʉgonucuñupa . Nare cáti nʉcʉbʉgorã mʉjaare na cáti rotirijere popiye mena mʉja cátinucubajupa .
44003026	Grace	To bairi manire Israel macanare aperã jʉgoye cʉ cabejericʉ Jesu ye quetire mani joomi Dio . Mani joomi tie quetire , caroorije mani cátiere mani cajana majiparore bairo ĩi . Mani cajanaro wariñuuriquere mani joomi Dio yua , caĩñupʉ Pedro .
44010039	Violence	Jerusalén macapʉ , nipetiropʉ judío maja na cãni macaripʉre Jesu cʉ cátiere jã catʉjʉwʉ . Cabero yucʉ pãipʉ cʉ capapua tu jĩawã .
46001010	Recommendation	Yʉ yarã , Jesucristo yʉre cʉ caĩ buio rotiro maca ocõo bairo mʉjaare yʉ ĩ : Jĩcarore bairo tʉgooñaña . Ricawati tʉgooñaqueticõaña . Wariñuurique mena ame wadapeniña . Jĩcarore bairo tʉgooñarique cʉja .
51001021	Sin	Mʉja quena cajʉgoyepʉre Dio yarã mee mʉja cãnibajupa . Cʉ teerã , rooro tʉgooñari , caroorije pairã mʉja cãnibajupa .
55002022	Recommendation	Aperã cawamarã Diore caapiʉjaquẽna caroorije na majuuna noo na caboorijere na cátiere tʉgooñaqueti netoocõaña , nare bairo átiquẽcʉna . Cañuurije macare tʉgooñari tie jetore áticõa aninucuña . Diore tʉgooña nʉcʉbʉgonucucõaña . Aperãre na mairi caroaro na átinemonucuña . Aperã mena caroa ãnajecʉja . Aperã caroorije cátiquẽna mena , Diore cajeni nʉcʉbʉgonucurã mena caroaro na mena anicõaña .
51003001	Faith	Jesucristo yarã mani ã , manire cʉ cabai yajibojarique jʉgori . Cabai yajiricʉ cʉ cãnibato quena Dio cʉ catunu catioyupi . Cʉ tunu catiori jõ buipʉ cʉ mena carotiire cʉ cacũñupi Dio . To bairi Cristo yarã mʉjaare cacũñupi Dio mʉja quena caroarã cãniparãre . To bairo quena jõ buipʉ Cristo mena to cãnacã rʉmʉ mʉja anicõa aninucugarã . To bairi Cristo mena to cãnacã rʉmʉ cãnicõa aninucuparã aniri cʉ ye macare tʉgooñaña mʉjaa .
66008007	Violence	To bairo na cabairo jĩcaʉ na mena macacʉ caputiwĩ : “ Puuuu , ” caputiwĩ . To cõona yua , cajoorije oco weta rupaacã cawẽwʉ ati yepapʉ . Caʉ̃rije quena cawẽwʉ . Rií mena ajuyaro cawẽwʉ caʉ̃rije . To bairo wẽ yua , ati yepa pairo caʉ̃ yajicoapʉ . Ati yepa la tercera parte majuu , itia paʉ cãnibata paʉ jĩca paʉ caʉ̃ yajicoapʉ . Macanʉcʉ macaje , yucʉ quena to bairona caʉ̃ yajicoapʉ . Ta cajʉmerije quena caʉ̃ yajicoapʉ tie quena yua .
66011017	Faith	To bairo cʉ ĩ nʉcʉbʉgorã ocõo bairo caĩwã : Jã Ʉpaʉ , nipetirãre caroti majii mʉ ã . Nipetirijere mʉ áti maji . Cãni jʉgoricʉ mʉ ã . Yucʉ quena to bairona mʉ anicõa aninucu . Yucʉra yua , mʉ caroti majirije mena camajare carotii mʉ cãnitʉgayupa mere . To bairi , “ Caroaro jãre mʉ átiboja , ” mʉre jã ĩnucu .
43004010	Grace	To bairi Jesu co caĩñupʉ : — Dio camajare cʉ cajoorijere mʉ majiquẽe mʉa , co caĩñupʉ Jesu . — Yʉ quenare mʉ majiquẽe . Yʉre mʉ camajiata roquere yʉ macare ocore yʉre mʉ jeniborico . Tiere yʉre mʉ cajeniata yʉ maca cacaticõa aninucupere cajoorije ocore mʉre yʉ jooboricʉ .
51003004	Grace	To bairi ape rʉmʉpʉ cʉ caaji baterije mena Cristo cʉ catunu ejari paʉpʉ mʉja quena cʉ mena mʉja wariñuu anigarã .
43020031	Faith	Nipetirijere ucaquetibacʉ quena atie jetore yʉ uca . Jesu Dio cʉ cajooricʉna ãmi , cʉ Macʉna ãmi , na ĩ nʉcʉbʉgoato ĩi to bairona yʉ uca . To bairi cʉ̃re nʉcʉbʉgorã , mʉja catícõa aninucugarã cʉ mena yua .
62004006	Faith	Mani maca Dio mena macana mani ã . To bairi aperã Dio yarã mani cabuiorijere apinucuma . Dio yarã cãniquẽna maca manire apigaquẽema . To bairona mani tʉjʉ beje maji cariapena Dio yere canʉcʉbʉgorãre , ĩtoriquere canʉcʉbʉgorãre . “ Ati majana ãma cariapena Dio yere canʉcʉbʉgorã , ” mani ĩ maji . “ I maja maca ãma ĩtoriquere caapi nʉcʉbʉgorã , ” mani ĩ tʉjʉ beje maji nare .
65001012	Description	Cristore canʉcʉbʉgorã mʉja caneñapo ʉgaro mʉja mena neñapo ʉganucuma na quena . Cristore caapiʉjaquẽna anibana quena mʉja mena neñapoganucuma , jocarãna , “ Dio yarã jã ã , ” ĩri . To bairi Diore uwiquẽnana neña ejanucuma na quena . Ejari , na caboorijere áama aperãre átinemoquẽnana . Na una mʉja mena na cãno ñuuquẽe , “ Ñuurãma , ” na mʉja caĩ tʉgooñarije to cãnibato quena . Cañuurije áti majiquẽema . To bairi Dio na regʉmi .
44005015	Description	To bairo na cátiere tʉjʉrã cariarãre na yarã na cajee ejooyuparã na cayojarijepʉna . “ Pedro cʉ caneto aáparo tʉacã na cãmata na tʉacã cʉ caneto aátona ñuugarãma , nare cʉ cañiga peoquetibato quena , ” caĩ tʉgooñañuparã .
49006016	Faith	Ape wame quena nemi surara pairi joroa come joroare . Temurica yucʉre caʉ̃ri yucʉre capunirije cʉti yucʉ quenare cʉ̃re na catemʉro ti joroa mena boca pa camotami . To bairona mʉja quena Sataná mʉjaare cʉ carooye tuugarijere netoogarã Cristo mʉjaare cʉ cátinemorije mena tʉgooña ocabʉtiya .
51003023	Recommendation	
58012016	Recommendation	Caroorije cáti eperã aniqueticõaña . Dio yere canʉcʉbʉgoquẽnare bairo aniqueticõaña . To bairona Dio yere canʉcʉbʉgoquẽcʉ cãñupʉ Esaú cawamecʉcʉ tirʉmʉpʉ macacʉ . Cajʉgocʉ aniri cʉ baire carotipaʉ , cʉ pacʉ yere cacʉgo ʉjapaʉ cãnibajupʉ . To bairo cajʉgo anipaʉ anibaopʉcʉna tiere cʉ cãnibope camaiquẽjupʉ . To bairi jĩca rʉmʉ ñigo riabacʉ ʉgariquere seeto cabooyupʉ . To bairo cʉ cabairo tʉjʉʉ cʉ bai maca , “ Mʉ yʉ nugʉ . Cajʉgocʉ aniri mʉ cacʉgo anibopere cabero yʉ mʉ cajoata mʉ yʉ nugʉ , ” cʉ caĩñupʉ Esaúre . To bairo cʉ caĩro : “ Caberopʉ yʉ cãnibope yʉ mai tʉgooñaquẽe . Mʉ maca cacʉgo ʉjapaʉ ãña , ” cʉ caĩñupʉ Esaú cʉ baire . “ Baiyupa nemoo ʉgariquere yʉ jooya . Cajʉgocʉ aniri yʉ cajʉgo aniboriquere mʉ yʉ joogʉ ʉgarique wapa , ” cʉ caĩñupʉ Esaú cʉ baire , Dio yere cʉ cacʉgobopere nʉcʉbʉgoquetibacʉ .
43018040	Sin	To bairo cʉ caĩro apirã seeto awajarique mena ocõo bairo cʉ caĩ awajawã Pilatore : — Cʉ̃re buuqueti majuucõaña . Barrabá macare cʉ buu jooya , caĩ awajawã . Barrabá cajee ruti paii cãmi .
55003004	Sin	Aperã , na mena macana cãnibatana quenare rooro na átigarãma . “ Caroorije ã mani cátie , ” ĩ majibana quena noo na caboorije caroorije jetore átinucugarãma . “ Seeto majuu aperã netoro camajirã jã ã , ” ĩ tʉgooñagarãma . Noo na cátiga wariñuurije jetore tʉgooñagarãma , Dio macare tʉgooñaquẽnana .
50002009	Grace	To bairo Dio cʉ̃re cʉ cáti rotirije cácʉ cʉ cãno maca cãni majuʉre cʉ cacũñupi Dio . Camaja nipetirãre Jesure nʉcʉbʉgo rotimi Dio . Camaja nipetirã Ʉpaʉ cãnipaʉre cʉ cacũñupi yua .
61001016	Description	Mere mʉjaare jã caĩ buiowʉ mari Ʉpaʉ Jesucristo cʉ catutuarije majuure . Cʉ catunu atípe quenare mʉjaare jã caĩ buiowʉ . Mʉjaare buiorã aperã na majuuna na catʉgooñari wame meere mʉjaare jã caĩ buiowʉ . Ĩtorique meere mʉjaare jã caqueti buiowʉ . Jã majuuna jã catʉjʉwʉ Jesu caroaro majuu cʉ cãniecʉtiere . Cʉ caaji baterije quenare ʉ̃taʉ bui Dio cʉ caejaricʉpʉ jã catʉjʉwʉ . To bairi caroaro cariape majuu mʉjaare jã caqueti buiowʉ .
61003016	Sin	Cʉ cauca queti jooro cãnacã ni to bairo jeto caĩ buionucuñupi ati wamere ati yepare Dio cʉ cawajoapere . To bairo queti joobaopʉcʉna jĩca wameri camajiriori wameri caĩñupi . Ti wame uno cʉ caĩriquere apirã jĩcaarã caroaro camajiquẽna , caapipajee ocabʉtiquẽna maca , “ Ricati ĩgʉ ĩcʉmi Pablo , ” mʉjaare ĩtoma , api mawijiabana . Apeye Dio ye queti ucarique nipetirije na cabuerije to bairona ricati ĩtoma . To bairo ricati na caĩ buiotorique wapa na regʉmi Dio .
44014014	Description	To bairo na cátigari wame tʉjʉrã Pablo , Bernabé na majuuna na jutiire catʉ̃ga wooyuparã . To bairo mʉja cátigarije caroorije majuu ã , camajare na iñoorã to bairona cájuparã .
45015008	Faith	Judío majare na átinemoʉ acʉ́ cabaiyupi Cristo , yʉ ĩ . Jã ñicʉ jãare Dio nare cʉ cabuioricarore bairona cájupi Dio , Cristore cʉ joʉ . To bairi Dio , “ ‘ Caroaro yʉ átibojagʉ , ’ cʉ caĩrique cõo cariape cáti maji peoʉ ãmi , ” mani ĩ maji . To bairo mani caĩ majiparore bairo ĩi cájupi Dio .
59001026	Sin	“ Diore caroaro yʉ nʉcʉbʉgo , ” caĩrã anibana quena rooro cawada pairã mani cãmata mani majuuna jocarãna mani tʉgooñaborã . Jocarãna , “ Diore yʉ nʉcʉbʉgo , ” mani ĩborã .
43015020	Recommendation	Tʉgooñaña mepʉ mʉjaare yʉ caĩejere . Jĩcaʉ maca paa coteri majocʉ , “ Yʉ ʉpaʉ netoro cãcʉ yʉ ã , ” ĩ majiquẽemi . To bairi rooro yʉre cána mʉja quenare to bairona rooro átigarãma . Yʉ cabuiorijere caapiʉjarã maca mʉja quenare apiʉjagarãma .
43008031	Faith	Ocõo bairo caĩwĩ Jesu judío majare , “ Cañuʉna ãcʉmi , ” cʉ caĩ tʉgooñarãre : Mʉjaare yʉ cabuiorijere mʉja caapi nʉcʉbʉgoata yʉ yarã majuu mʉja anigarã .
44007011	Description	’ Cabero Ejipto yepapʉ Canaá yepa quena cʉ yarã na cãni yepapʉ ʉgarique na caotebataje capetiyupe . To capetiro seeto cañigo tamʉoñuparã mani ñicʉa , ʉgarique bʉgaquetibana , na caĩñupʉ Esteban sacerdote maja ʉpaʉ jãare .
63001004	Faith	Jĩcaarã mʉ punaare na bʉga ejaʉ cariape mani Pacʉ Dio cʉ carotiriquere bairo na cáto seeto yʉ catʉjʉ wariñuuwʉ .
54005008	Faith	To bairi noa una na yarãre na cátinemogaquẽpata cañuuquẽna ãma . Na ya wii macana majuure cátinemogaquẽna , Dio ye quetire bai netoo nʉcarã áama . Diore caapiʉjaquẽna netoro cañuuquẽna ãma , na yarãre na cátinemogaquẽpata .
58010022	Faith	To bairo marire cʉ cajenibojaro maca Dio tʉna mari áti nʉcʉbʉgorã , mari yeripʉ ĩ jocaquẽnana . “ Dio yaʉ yʉ ã , Cristo yʉ ye wapa cʉ cabai yajibojaro maca , ” ĩ tʉgooñari cʉ̃re mari apipajeerã . “ Oco caʉgueri manie mena wamore ʉgueri coje rericarore bairona yʉ yeripʉre caroorijere yʉ coje rebojaya , ” mari ĩrã . To bairo ĩri Dio tʉna cʉ̃re mari áti nʉcʉbʉgorã .
48001023	Description	Aperã yʉ cabairijere camajirã maca na caqueti buionucuñupa . “ Cajʉgoye manire cajĩa peogabatacʉ quena manire bairona Jesucristore apiʉjari Jesu ye quetire cabuio teñaʉ ãmi yucʉra , ” caĩnucuñupa . To bairi aperã tiere na cabuioro caqueti apiyupa Judea yepa macana Jesure caapiʉjarã yʉ cabairijere .
44027034	Recommendation	Ñigo riabana yapapuari mʉja catí majiquetiborã . Jĩcaʉ maca mʉja yajiqueti majuucõagarã , na caĩwĩ Pablo .
66002003	Faith	To bairi , ‘ Mani quepecoapa , ’ mʉja ĩquẽe . Yʉ caboorijere ocabʉtirique mena mʉja áticõa . To bairo mʉja cáto aperã maca mʉja popiyeyema yʉre mʉja caapi nʉcʉbʉgoro . To bairo mʉja maca popiye baibana quena , ‘ Ñuugaro . To bairona mani nʉcacõagarã , ’ mʉja ĩnucu . Yʉ carotirijere mʉja áti janaquẽe .
56002002	Recommendation	Cabʉcʉrã to macana caʉmʉare ocõo bairo na ĩ buioya : “ Caroaro tʉgooña maja catiya . Caroaro ája , aperã caroaro mʉjaare na ĩ tʉgooñaato ĩrã . Caroa macaje átajere beje majiña . Cariape Jesu ye jetore apipajeeya , cariape macaje jetore . Diore cʉ nʉcʉbʉgoya . Cʉ yarã quenare to bairona na nʉcʉbʉgoya , na átinemori . Diore apipajee janaquẽja , popiye mʉja cabairije to anibao joroquena . ” To bairona na buioya to macana cabʉcʉrã caʉmʉare .
44017030	Recommendation	Cajʉgoyepʉ camaja majiquetibana to bairo na cátajere camataquẽjupi Dio . Yucʉra nipetiro macana caroorije mani cátiere mani tʉgooñarique pai jana re rotimi .
43019025	Description	Yucʉ tẽorica pãi Jesure na capapuarica pãi tʉpʉre bapari cãnacão cãromia catʉjʉnucuwã . Cʉ paco , cʉ mʉgo , apeo María Cleopas nʉmo , María Magdalena , to cãnacãona topʉ catʉjʉnucuwã .
66019013	Description	To bairi cʉ jutiiro cajũari jutiiro majuu cabauwʉ . Rií bapapʉre na cajãricarore bairo cabauwʉ cʉ jutiiro . To bairi ape wame quena cawamecʉmi : DIO YE QUETIRE CABUIOɄ MAJUU cawamecʉmi cʉ̃a .
46008009	Recommendation	To bairo to cãnibato quena ape paʉra noo mʉja cabooro waibʉcʉ rire ʉgarã apeĩ , “ Wericarã ñe unie maama , ” caroaro caĩ tʉgooña ocabʉtiquẽcʉ ũcʉre caroorije cʉ cáto mʉja átiborã .
44013034	Grace	Ape pũuro quenare Dio cʉ Macʉre cabai yajiricʉpʉre cʉ̃re cʉ catunu catiopere , cʉ rupaʉ caboa rooye tuaquetipere cabuio jʉgoyeyeyupi Dio . Isaía cʉ caucarica pũuripʉ ocõo bairo caĩ buio jʉgoyeyerique ã : “ Tirʉmʉpʉre Davire , ‘ Mʉ yʉ átibojagʉ , ’ cʉ yʉ caĩrica wame cõona nipetiro caroaro mʉ yʉ átibojagʉ . ”
43014020	Faith	Yʉ Pacʉ cʉ Espíritu Santore joogʉmi mʉjaare . To bairo mʉjaare cʉ cajooro caroaro mʉja majigarã yʉ Pacʉ mena jĩcaʉna jã cãniere . To bairi yʉ mena mʉja cãnie quenare mʉja majigarã . Mʉja mena yʉ cãnie quenare caroaro mʉja majigarã .
62002003	Faith	Dio cʉ caboorore bairo cána mani cãmata , “ Diore cʉ yʉ maji , ” cariapena mani ĩ maji .
43008024	Sin	To bairi mepʉbʉja mʉjaare yʉ ĩ buiobapʉ . Caroorije cáti aninucurãpʉna mʉja bai yajigarã , yʉ ĩwʉ . Mʉjaa , “ Dio cʉ cajooricʉ cʉna ãmi , ” yʉre mʉja ĩ nʉcʉbʉgoquẽe . To bairi rooro cáti aninucurãpʉna mʉja bai yajigarã , mʉja yʉ ĩ tunu .
66017006	Sin	Caeti cumu paiore bairo camecʉo cãmo cõa . Co mena macanare Dio yarã , Jesure caapiʉja janagaquẽnare cajĩa re rotiwõ capãarãre . To bairo majuuna na jĩa re roticõari na carií rero catʉjʉ wariñuucõawõ camecʉo maca . To bairi yʉ maca to bairo cajĩa roti paiore co tʉjʉʉ yʉ catʉjʉ acʉacoapʉ yua .
58012017	Description	Cabero caroare boobacʉ dope bairo cʉ baire cʉ̃re cʉ caĩrica wamere cáti wajoa majiquẽjupʉ . Cʉ pacʉre tʉgooñarique pairique mena cʉ cajenirije to nibao joroquena cʉ pacʉ , “ Cajʉgocʉ ãnajere cʉgoya mʉa , ” cʉ caĩ majiquẽjupʉ . Ti wame caroaro mʉja maji .
43007012	Description	Topʉ cãna paarãacã camaja Jesu cʉ cãniere caame ĩ wada netowã . “ Caroaʉ ãmi , ” cʉ caĩñuparã jĩcaarã . Aperã maca , “ Caroaʉ me ãmi . Camaja na catʉgooña mawijioro cáti paii ãmi , ” caĩñuparã .
44011021	Faith	To bairi mani Ʉpaʉ Jesu ye quetire cabuiorãre seeto na cátinemoñupʉ Dio . To bairi nare caapirã capãarã Jesure caapiʉjayuparã . Apiʉjari cabʉcʉrã ye na catʉgooñabata wamere catʉgooña jana reyuparã yua .
52002004	Faith	Dio maca cʉ ye quetire jãre cabuio rotiwĩ . To bairi jãre cʉ cabuio rotirore bairona jã ĩ buionucu cʉ ye quetire . Jã yerire tʉgooña majimi Dio , to bairi caroaro jãre cʉ ĩ tʉjʉato ĩrã jã buionucu . Dio maca cʉ tʉjʉ tʉjoato ĩrã cʉ caboorore bairona jã ĩ buionucu . Camaja maca na caapi tʉjoori wame unore jã buioquẽe .
46015057	Grace	Mani Ʉpaʉ Jesucristo manire cʉ cabai yajibojarique jʉgori mani cabai yajinucurije manigaro yua . To bairi cʉ̃re apiʉjari mani bai yajinemoquetigarã . To bairi Diore mani ĩ wariñuurã .
54005005	Faith	Cawapearicarã cacoteya mana maca , “ Yʉre átinemogʉmi Dio , ” ĩ tʉgooña wariñuuri cʉ̃re cajeni nʉcʉbʉgorã ãnama . Ʉmʉreco quenare , ñami quenare Diore jeninucurãma .
43016024	Grace	Yʉ carotiro mena , yʉ wame mena Diore cʉ mʉja jeniquetinucu mai . Yucʉacã jeniya yua . To bairo mʉja cajeniro mʉja joogʉmi Dio . Mʉjaare cʉ cajooro mʉja wariñuu netocõagarã .
46007021	Recommendation	Jĩcaarã aperãre capaa cotebojarãre cʉ yarã cãniparãre mʉja cabejeyupi Dio . Tiere tʉgooñaqueticõaña mʉjaa . Ape paʉ mʉjaare carotirã to cõona mʉja buuborãma . To bairo mʉjaare na cabuuro ñuubʉjaboro .
65001019	Sin	To bairo na caĩ buio jʉgoyeyericarore bairona baima caĩtorã yucʉra . Dio Espíritu Santore cʉgoquẽema . To bairi Dio Wadarique cãniquẽtiere aperãre buionucuma . To bairo caĩtorijere buiobana Jesucristore caapiʉjarã cãni poa macana majuure ricati na caĩ tʉgooñaro , na caame ĩ netoo nʉcaro áama . Ati yepa macaje , apeye uniere na cacʉgope , caroorije na cátipe jetore tʉgooña majima . To bairi caroorã majuu ãma ricati caĩ buiorijere caĩtorã .
48001006	Sin	Mani Pacʉ Dio mʉjaare maii mʉja quenare cacũñupi cʉ yarã cãniparãre . To bairo caroaro mʉjaare cʉ cátibato quena mʉja maca yoaro mee rooro mʉja áa . Caroa quetire mʉja caapi nʉcʉbʉgobatajere mʉja janañupa . Caĩ jocarije macare mʉja api nʉcʉbʉgoyupa ape wamere .
58012014	Recommendation	Aperã nipetiro mena caroaro anicõaña , ame ĩ punijiniquẽnana . “ Mari Ʉpaʉ Jesu caroaʉ majuu cʉ cãniere bairo seeto yʉ aniga , ” ĩ tʉgooñaña . Caroarã jeto cʉ tʉpʉre cʉ catʉjʉparã ãma .
43021006	Description	To bairo jã caĩro apii , ocõo bairo jã caĩwĩ : — Cariape nʉgoa maca roca ñuaña mʉja bapire . To bairo ána mʉja jĩagarã . To bairi cʉ caĩrore bairona jã cápʉ́ . To bairo jã cáto capãarã majuu cajãawã . Capãarã majuu na cajãaro jã bapire jã cane mʉgo ocabʉtiquẽpʉ . To bairo cabairo tʉjʉʉ yʉa Juan , Jesu seeto cʉ camaii Pedrore cʉ yʉ caĩwʉ : — ¡ Mani Ʉpaʉna ãmi !
46007019	Recommendation	Circuncisión mani cátie o circuncisión mani cátiquẽtie quena wapa maa . Cãni majuuri wame me ã tie . Dio cʉ caboorije mani cáto maca cãni majuuri wame ã .
45012008	Recommendation	Aperã caroaro catʉgooña ocabʉti majirã una caroaro aperãre tʉgooña ocabʉtiriquere nare na buioato . Noa niyeru , apeye uniere cajoorã wariñuurique mena na joato , na ye cãnibopere tʉgooñaquẽnana . Noa jʉgo áti majiriquere Dio na cʉ cajooro caroaro na yarãre na jʉgo áticõa aninucuato . Noa cabopacarãre cátinemorã wariñuurique mena nare na átinemoato .
44019002	Faith	Na bʉga eja : — ¿ Jesure cawama apiʉjarã mʉja cãno Espíritu Santo mʉja mena anigʉ cʉ caejari ? na caĩ jeniñañupʉ . — Jã mena ani ejaquetacʉmi . “ Espíritu Santo ãcʉmi , ” caĩri wamere caapiñaquẽna jã ã , cʉ caĩ yʉyuparã .
53003014	Recommendation	Nii jĩcaʉ atie jã caqueti uca joori wame cabai botioʉ ũcʉre cʉ tʉjʉ majiña . Cʉ tʉjʉ majiri , cʉ bapa cʉtiquẽja . To bairo cʉ mʉja cabairo jʉtiritigʉmi ñuuquẽto cʉ cabairijere . Jʉtiritiri to cõona nʉcʉbʉgogʉmi .
46015050	Sin	Yʉ yarã , ocõo bairo cariape mʉjaare yʉ ĩ : Ati yepapʉ mani cacatiri rupaʉ mena ʉmʉrecoopʉ , Dio cʉ carotiropʉ mani aá majiquẽe . Cabai yajipa rupaʉ ã . To bairi capetiqueti paʉ , caroa majuu cãni paʉpʉ cãnicõa anipa rupaʉ me ã .
43006027	Recommendation	Mʉja ʉgarique jetore wapatagarã paaqueticõaña . Tie yoaro mee peticoa . Mʉjaare yʉ cajoogarije macare macaña . Tie maca anicõa aninucugaro . To bairi yʉ Pacʉ Dio yʉre cajoowĩ , catícõa aninucupere camajare na mʉ joogʉ ĩi , na caĩwĩ Jesu .
59004003	Sin	
49005020	Faith	To cãnacã ni mani Pacʉ Diore , “ Ñuubʉja , caroaro mʉ áa . Yʉ Ʉpaʉ Jesucristo yaʉ aniri to bairo jeto mʉ yʉ ĩ wariñuu , ” Diore cʉ ĩña nipetiri wame . Caroaro mʉja cabairi wame , cañuuqueti wame mʉja cabairi wame mʉjaare to cabaibato quena , to bairona Diore cʉ ĩ wariñuuña .
48003006	Faith	Abraham mani ñicʉ tirʉmʉpʉ cʉ cãnajere tʉgooñaña . Diore caroaro caapi nʉcʉbʉgoyupʉ . To bairi , “ Caroaro cácʉ ãmi , ” Abrahãre cʉ caĩ tʉjʉyupʉ Dio .
66021023	Grace	To bairi ti maca ñe unie carʉjaquẽpʉ cajĩa bujupe . Dio ye cʉ caaji baterije mena caroaro cabujuwʉ . Cordero cʉ caajiyarije mena quena caroaro majuu cabujuwʉ . To bairi muipu ʉmʉreco macacʉ quena , muipu ñami macacʉ quena na camanibato quena ñe unie carʉjaquẽpʉ cajĩa bujurije ti macapʉre .
45008009	Faith	Mʉja maca Dio Espíritu Santore cacʉgorã aniri cʉ caboorijere cána mʉja ã . Mʉja majuuna caroorijere mʉja cátigarijere catʉgooñarã mee mʉja ã . Noa Dio Espíritu Santore cacʉgoquẽna maca Cristo yarã me ãma .
45011023	Faith	To bairona judío maja Diore care ecooricarã na quenare caroaro na átibojagʉmi Dio na cabai netoo janaata , Jesucristore na caapi nʉcʉbʉgoata . Dio cʉ carericarã na cãnibato quena cʉ yarãre na cũ majimi Dio tunu .
66014005	Description	To bairi caroorijere , ĩtoriquere cawadaquẽjuparã . Cariape macaje jetore cawadanucuñuparã . To bairi Dio maca , “ Caroorije wapa cacʉgoquẽnare bairo mʉjaare yʉ tʉjʉ , ” na caĩñupʉ Dio . Cañuurã majuu cãñuparã ati yepapʉ ãnaa , na ciento cuarenta y cuatro mil majuu cãna ti buuro buipʉ catʉjʉnucurã maca .
44024014	Faith	Atie macare cariapena mʉ yʉ buiogʉ : Yʉ ñicʉ jãa Diore cʉ na cáti nʉcʉbʉgoriquere bairona yʉ quena cʉ yʉ áti nʉcʉbʉgonucu . To bairo átiri cawama wame quenare Diore cʉ yʉ áti nʉcʉbʉgonucu ati maja , “ Ti wame cariape me ã , ” na caĩri wamere . Moisé cʉ caucariquere , Dio ye quetire cabuioricarã nipetiro na caucariquere yʉ nʉcʉbʉgonucu .
45013008	Recommendation	Aperãre wapamo mʉgonucuqueticõaña . Wapamorique mena ãnaje ñuuquẽe . To bairi caame mairã maca ãña . Aperãre camaii Dio cʉ carotirique cõona cácʉ ãmi cʉ ũcʉ . To bairi aperãre na maiña .
66016009	Sin	
66021012	Description	To bairi ti macare ʉ̃ta rupaa mena na cawe amojorerica janiro cãmʉ . Ʉmʉaro majuu bia ejooricaro cãmʉ . Tʉbʉro majuu cãmʉ na cabiarique quena . To bairi joperi doce majuu cãmʉ . Ti joperi cãno cõona cãma ángel maja . To bairi ti joperi buire uca turique cãmʉ . Israel macana doce poari macana na wameri uca turique cãmʉ joperi buire .
48003013	Grace	Moisé cʉ carotiriquere mani áti peo ocabʉtiquẽe . To bairi , “ Yʉ yere cáti peo ocabʉtiquẽna aniri yʉ capopiyeyeparã ãma , ” manire caĩñupi Dio . Ape paʉ ocõo bairo ĩ ucarique ã : “ Ni ũcʉ camaja yucʉpʉ cʉ̃re na cajia tu wamʉo nʉco jĩaʉ ũcʉre tʉjʉrã , ‘ Caroorije cʉ cátaje wapa cʉ popiyeyei áami Dio , ’ ĩ tʉjʉgarãma . ”
48001013	Sin	Jesu ye quetire apiʉjaquẽcʉpʉ yʉ cabairiquere mere mʉja queti apiricarã . Caroaro majuu yʉ caapiʉjanucuwʉ judío maja na cáti wamere , na cáti rotirijere . To bairi , “ Judío maja ye jeto cariape wame ã , ” tʉgooñabacʉ Jesure caapiʉjarãre rooro na yʉ capopiyeyenucuwʉ . Jĩcaʉ maca Jesure caapiʉjaʉ cʉ manicõato ĩi na yʉ cajĩa peocõagabapʉ .
66020002	Description	To bairi ati yepapʉre rui eja , dragõre cʉ cañewĩ . Pinore bairo cãcʉ carʉjʉgoʉre diablo , wãtia ʉpaʉ o Sataná cawamecʉcʉre cʉ cañewĩ . To bairo cʉ ñei yua , ti wẽ come wẽ mena cʉ cajia tuwĩ . Cʉ jia tu , ti opepʉ caʉ̃cʉari opepʉ cʉ catʉ̃ga ne roca jãacõa joowĩ . To bairo cʉ tʉ̃ga ne roca jãa yaparoʉ ti opere cabia tucõawĩ llave mena . To bairi mil cãnacã cʉmari majuu pãrique manigaro . Mil cãnacã cʉmari camajare na cʉ ĩtoqueticõato ĩi , to bairo cabiawĩ ti opere ángel . Mil cãnacã cʉmari bero to cõona , ti opepʉre cʉ buti rotigʉmi tunu dragõre . Cʉ̃re cʉ cabuti rotibato quena , yoaro caroorijere áti teñaquetigʉmi dragón yua .
44008009	Description	Ti macapʉ cãñupʉ jĩcaʉ Simón cawamecʉcʉ . Cumu ãnajere cáti nʉcʉbʉgoʉ cãñupʉ . Yoaro camajare na cáti iñoʉ cãñupʉ . “ Seeto camajii yʉ ã , ” caĩnucuñupʉ . To bairo cʉ cátiere tʉjʉri to macana acʉari cʉ catʉjʉnucuñuparã . Acʉari cʉ tʉjʉrã nipetirã paabojari maja quena , caʉparã quena , camaja nipetirã caroaro cʉ caapinucuñuparã . To bairi , “ Ani Simón Dio cʉ camajirijere cacʉgo majuʉna ãcʉmi , ” caĩ tʉgooñabajuparã .
50003010	Faith	Yucʉra Jesucristo jetore camajii yʉ anigʉ . Catutuaʉ aniri catunu catiyupi bai yajiri bero . Yʉ quena to bairona áti tutua majiriquere yʉ boo . To bairo baii Cristore rooro cʉ na capopiyeyericarore bairona yʉre na cátipe to cãnibato quena Cristore yʉ majigʉ .
54005022	Recommendation	Jĩacã mʉ camajirã unare Jesure caapiʉjarãre cajʉgo aniparãre na cũquẽja . Caroaro mʉ camajiquẽnare cajʉgo aniparãre na mʉ cacũro ñuuquetiboro . Cabero na maca caroorije na cápata mʉ quena caroorije na cátiere mʉ bai bui cʉtinemoboʉ . Mʉ maca caroorije átiquẽcʉna anicõaña .
56002003	Recommendation	Cabʉcʉrã romiri to macana quenare ocõo bairo na ĩ buioya : “ Caroarã , Dio cʉ caboorore bairo jeto anicõaña . Caroorije aperãre na ĩ buio batequeticõaña . Eti cumuqueticõaña . Caroa jetore na áti majioña aperãre .
46007038	Recommendation	To bairi cʉ macore , “ Manapʉ cʉtiya , ” caĩi ũcʉ caroaro ácʉmi . Apeĩ cʉ macore camanapʉcʉti rotiquẽcʉ maca netobʉjaro caroaro ácʉmi .
59001022	Recommendation	To bairi Dio Wadarique mʉja caapirore bairona ája . Tiere apibana quena mani cátiquẽpata jocarãna mani apiborã .
43007001	Violence	Jesu camajare to bairo na cʉ cabuioro bero Galilea yepapʉre cãni teñawĩ . Judea yepapʉre cáaágaquẽmi mai topʉ cãna judío maja cʉ na cajĩagaro maca .
46001030	Grace	Dio cʉ majuuna Jesucristo mena macana mani cãno cájupi . To bairi Cristo jʉgori majirique majuure manire cajooyupi Dio . Cristo jʉgori , “ Cañuurã ãma , yʉ yarã majuu ãma , ” Dio cʉ caĩ tʉjʉrã mani ã . “ Caroorije na cátajere Cristo cʉ cawapayebojaricarã ãma , ” mani ĩ tʉjʉmi Dio Cristo jʉgori .
43013005	Description	Jia tu yaparo ocore carupa bapapʉre capio jãwĩ . Tie oco mena jã rʉporire cacoje jʉgówĩ . Cojeri bero juti ajero mena catu coje caroowĩ .
44022004	Violence	Cajʉgoyepʉre Jesure caapiʉjarãre na capopiyeyei yʉ cãmʉ . Caʉmʉa , cãromia quenare na ñe , presopʉ na joo , Jesure na caapiʉjarije wapa aperã nare na cajĩaparore bairo ĩi yʉ cátinucuwʉ .
43007043	Description	Camaja Jesure jĩcaro cõo catʉgooñaquẽma . To bairi ricati jeto catʉgooñawã .
60005002	Recommendation	Nuricarã oveja cawamecʉnare cacoterã caroaro na cacoterore bairona Diore caapipajeerãre caroaro na coteya , mʉjaare cʉ cacote rotirãre . Nare cotegateequẽnana na coteya . “ Dio jãre cʉ caboorore bairona wariñuurique mena cʉ̃re jã átibojagarã , ” ĩri na coteya . “ Nare jã cotegarã , wapa jeniquẽnana , to bairona na mairã , ” ĩ tʉgooñari na coteya .
46015056	Sin	Caroorije cátinucurã aniri cabai yajiparã mani ã . Dio cʉ carotiriquere átiquetiri , “ Caroorã mani ã , ” mani ĩ maji .
59005004	Sin	Mʉja wejeri paabojari majare caroaro na mʉja cawapayequẽjupa . Na mʉja cawapayequẽtiere tʉjʉ majimi mani Ʉpaʉ Dio . To bairi caroaro na mʉja cawapayequẽnare na tʉjʉmi Dio na catʉgooñarique pairijere .
60002001	Recommendation	To bairi caroorije to cãnacã wame áti janacõaña . Aperã , “ Caroarã ãma naa , ” marire na ĩ tʉjʉato ĩrã jĩcaarã mʉja baito teña . Mʉja yeripʉre cañuuquẽto to bairo mʉja baito teña . To bairo mʉja cabaitorijere , ĩtorique quenare janacõaña . Aperãre mʉja catʉjʉ ʉgoorijere janacõaña . Aperãre caroorije na wada pai ʉjaqueticõaña .
46007039	Recommendation	Jĩcao camanapʉcʉco ũco co manapʉ cʉ cacatiri rʉmʉri cõo cʉ mena co anicõato . Cʉ cariaro bero apeĩ tunu noo caboʉ co camanapʉcʉto ñuubʉja . Jesucristore caapiʉjaʉ ũcʉ jetore camanapʉ cʉtipe ã paro .
55002018	Sin	Cañuuquẽtierena queti buionucuma camajare tunu . “ Cabai yajiricarã cacati tunuñupa mere , ” na ĩ queti buioma aperãre . To bairo na caĩ queti buiorije jʉgori aperã cariape Jesure caapiʉjabatana tʉgooña mawijiama .
48005006	Faith	To bairi Jesucristore canʉcʉbʉgorã aniri circuncisión mani cáti rotibato quena wapa maa . O circuncisión mani cáti rotiquẽto quena wapa maa . Circuncisión macaje jʉgori Jesucristo yarã mani cãnipa wame me ã . Jesucristore mani catʉgooña nʉcʉbʉgoro maca cʉ yarã mani ã . Cʉ̃re tʉgooña nʉcʉbʉgori mani ame mai maji . Ti wame maca mani caame mairije caroaro wapacʉ Dio cʉ catʉjʉro .
58005009	Grace	
46016001	Recommendation	Aperopʉ cãna Jesucristore caapiʉjarãre mʉja cátinemope , niyeru mʉja cajeni neope Galacia macanare yʉ cáti rotiricarore bairo ája mʉja quena . Ocõo bairo na yʉ caĩwʉ :
49005022	Recommendation	Mʉjaa cãromia mʉja manapʉare na áti nʉcʉbʉgoya mani Ʉpaʉ Cristore mani cáti nʉcʉbʉgorore bairona .
43008012	Faith	Ape paʉ tunu Jesu camajare buioʉ ocõo bairo caĩwĩ : — Ati yepa macanare cajĩa bujubojaʉre bairona yʉ ã . Yʉre caapiʉjarã canaitĩaropʉ cãnare bairo aniquẽema . Na mena yʉ aninucu . Dope bairo na cátipere na yʉ áti iñoonucu . To bairi caroaro anicõa aninucuma , caĩwĩ Jesu .
65001017	Recommendation	Mʉja maca , yʉ yarã , mani Ʉpaʉ Jesucristo cʉ cabue jʉgoricarã nemoona na cabuioriquere tʉgooñaña tunu .
44017025	Grace	Ñe unie cʉ rʉjaquẽe Diore . Cʉ maca ãmi mani cacatirije , mani catutuarije , apeye unie quenare nipetiro mani camajare cajoʉ . To bairi mani camaja maca apeye uniere cʉ̃re mani átiboja majiquẽna .
62005009	Faith	Camaja na catʉjʉriquere na caĩ buioata quenare nare mani api nʉcʉbʉgo . To bairi Dio cʉ cabuiorije roquere netobʉjaro caapi nʉcʉbʉgope ã . Cariape cabuioyupi Dio Jesu cʉ Macʉ cʉ cãniere .
45013014	Faith	To bairi mani Ʉpaʉ Jesucristo cʉ cátinemorije mena caroa macaje maca áticõa aninucuña . To bairo áticõa aninucuri caroorije mʉja cátibopere tʉgooñaqueticõaña .
58011030	Description	Cabero Israel maja Dio na cʉ cátibojapere na caapi nʉcʉbʉgoro Jericó na caĩri maca ʉ̃ta rupaa mena na cawerica janiro caʉmʉari janiro cañañupe . Siete rʉmʉri ti janirore na cáaá amejorero cañañupe .
44019011	Grace	Pablo ti macapʉ cʉ cãno Dio caacʉori wameri cáti iñooñupʉ Pablo jʉgori .
43008034	Sin	Jesu ocõo bairo na caĩnemowĩ tunu : — Cariapena mʉjaa yʉ ĩ : Nipetirã caroorije cána rooro na cátinucurijere jana majiquẽema . To bairi caroorijere áticõa aninucuma .
62004011	Faith	Yʉ yarã yʉ camairã , Dio manire cʉ camairicarore bairona mani quenare caame maipe ã .
44002028	Grace	To cãnacã rʉmʉ caroa ãnaje yʉre mʉ joogʉ . Yʉ mena mʉ ã . To bairi caroaro yʉ wariñuu , caĩ ucayupi David .
54004013	Recommendation	To bairi topʉ yʉ caejaparo jʉgoye mʉja caneñaponucuri paʉ Dio ye queti tirʉmʉpʉ macana na caucariquere na bue iñoonucuña . Dio ye quetire caroaro na buionucuña .
47004008	Description	Popiye baibana quena , “ ¿ Dope bairo mani ánaati ? ” jã ĩquẽe . “ Seeto tʉgooñarique paibana quena dope bairo áti majiña maa , ” jã ĩquẽe .
44002013	Description	Aperã maca : — Ati maja caeti cumurã ãnama , na caĩ epeyuparã .
66021018	Description	To bairi jaspe na caĩrije caroa ʉ̃ta rupaa mena na cátaje cãmʉ na cawe amojorerica janiro . To bairi ti maca oro majuu caajiyarije mena na cátaje cãmʉ . Ʉgueri mano caroa eñorore bairo caajiyawʉ .
66015006	Description	To bairo topʉ yʉ catʉjʉjoro tunu ángel maja siete majuu cabuti amá ti wiipʉre yua . Rooro popiye tamʉorique cajañari jotʉrire cajeeparã cãma siete wameri majuure Dio camajare cʉ capopiyeyepere . Jutii cabotirijere cajañawã . Caʉgueri maniere cajañawã caajiya bujubʉjarijere . Na cotiapʉre caajiyari ajerire cajia tuwã .
45012014	Recommendation	Rooro mʉjaare cánare , “ Rooro mʉjaare to baiato , ” na ĩqueticõaña . Caroaro na cabaipe macare Diore na jenibojaya .
66001015	Description	Cʉ rʉpori quena bronce cawamecʉtie ãpoare bairije cabauwʉ . Cʉ rʉpori maca bronce peropʉ na caajioñarique , na caoje cojeriquere bairo seeto caajiyawʉ . Tutuaro majuu cawadawĩ . Capairi poero cabʉjʉro cõo cawadawĩ .
43017026	Grace	To bairi mʉ cãniecʉtiere nare yʉ camajionucuwʉ . Nare yʉ majio janaquetigʉ . To bairona na yʉ majiocõa aninucugʉ . Napʉre yʉ anicõagʉ . To bairo napʉre yʉ cãno caame mairã anicõa aninucugarãma . Yʉre mʉ camairore bairona na quena ame maigarãma . To bairi yʉ quena na mena yʉ anicõa aninucugʉ , na caĩ jenibojawĩ Jesu cʉ buerãre cʉ Pacʉ Diore yua .
45008032	Grace	Dio cajooyupi cʉ Macʉ jĩcaʉrena Jesucristore manire cabai yajibojapaʉre . “ Cʉ yʉ maibʉja yʉ Macʉre , to bairi cʉ yʉ jooquetigʉ , ” caĩquẽjupi Dio . To bairi cʉ Macʉrena cajooricʉ aniri ape wame quenare mani catʉgooñari wame cõona nipetirije caroare mani joogʉmi Jesucristo jʉgori .
65001018	Sin	Ricati cabuiorã , caĩtorã na cabaipere ocõo bairo cariape caĩ buioyupa mʉjaare . Nemoona ocõo bairo mʉja caĩ buioyupa Jesu buerã cãnana : “ Ati ʉmʉrecoo capetiparo jʉgoyeacã Dio ye quetire caĩ eperã anigarãma . Na majuuna caroorije na cátigari wame Dio cʉ cabooquẽtiere áticõa anigarãma , ” mʉjaare caĩñupa .
45011018	Recommendation	To bairi Dio yarã cʉ cacũricarã aniri , “ Judío maja netoro Dio cʉ camairã mani ã , ” ĩ tʉgooñaqueticõaña . Ocõo bairo maca tʉgooña majiña : Judío majare cabeje jʉgoyupi Dio caroa quetire caapiʉjaparãre . Na jʉgori mʉja quena mʉja caapiʉjayupa Dio ye quetire . To bairi , “ Judío maja netoro Dio cʉ camairã mani ã , ” ĩ tʉgooñaqueticõaña .
47001024	Faith	To bairi mʉjaare carotirãre bairo , “ Ocõo bairije jetore tʉgooña nʉcʉbʉgoya , ” mʉjaare jã ĩquetinucu . Caroaro Jesu ye quetire mʉja tʉgooña nʉcʉbʉgocõa aninucu . To bairi caroaro cãni wariñuurã na ãmaro ĩrã mʉjaare átinemorã jã átinucu .
43011001	Description	Jesu Jordán i nʉgoapʉ cʉ cãnitoye Lásaro cawamecʉcʉ cʉ ya maca Betaniapʉ riaʉ cájupi . Cʉ jʉgoco jãa romiri María , Marta na quena ti macapʉ cãñupa .
52004008	Sin	To bairi atie jã cabuiorijere apigateerã Diore apigateerã mʉja baiborã . Jã meere apigateerã mʉja baiborã . Diopʉre cʉ apigateerã mʉja baiborã . Dio cʉ Espíritu Santore cajooyupi mʉjaare , cʉ caboorijere mʉja áti rotii . To bairi Dio cʉ cabooquẽtie mʉja cápata , “ Dio , mʉre jã booquẽe , ” ĩrã mʉja átiborã .
62004002	Faith	Cariape Dio ye queti majuu Espíritu Santo jʉgori cabuiorãre ocõo bairo na mʉja tʉjʉ beje majigarã : “ Jesucristo Dio cʉ cajooricʉ ãmi , manire bairona camajocʉ rupaʉ mena cabuiaricʉ ãmi , ” ĩma caĩtoquẽna maca . To bairo cariape caĩrãre caapi nʉcʉbʉgope ã .
65001008	Sin	Ti paʉ macana rooro na cátatore bairona áama yucʉ quenare mʉja tʉpʉ ricati cabuiorã , caĩtorijere caĩ buiorã . Na quena na majuuna na catʉgooña mawijiarije caroorije áti eperique na cátigari wame cõona átinucuma . Caʉparã na carotirije quenare booquẽema . Dio cʉ carotirije quenare ĩ eperi bai netoo nʉcanucuma .
60003011	Recommendation	Caroorije cʉ áti janacõato . Caroa macare cáticõa aninucuʉ cʉ ãmaro . Aperã mena nʉcʉbʉgo yericʉtaje , caroa ãnajere seeto majuu caboʉ cʉ anicõato .
51001023	Faith	To bairona mʉja ĩnucu anicõagʉmi Cristo mʉja caapiʉja anicõa aninucuata , caroa queti mani cãnipere mʉja catʉgooña janaquẽpata yua . Atie quetire caroa queti mʉja caapirica wame ati yepa nipetiropʉ buiorique ã . Atie quetire cabuiopaʉre yʉre cacũwĩ Dio yʉ quenare .
43008059	Violence	To bairo cʉ caĩro apirã ʉ̃ta rupaa mena cʉ̃re care jĩagabama . Cʉ maca ti wii , Dio wiipʉ cãnacʉ na watoapʉ caruti buti aámi .
49004024	Recommendation	Cariape cãnie cʉ ye quetire caapiʉjaricarã mʉja cãno cawama wame caroare catʉgooñaparãre mʉja cájupi Dio , cʉ caboorore bairo caroarã mʉja cãniparore bairo ĩi . To bairi yucʉra cʉ ya wame cʉ catʉgooñarore bairona tʉgooñaña mʉjaa .
66014012	Faith	To bairi mʉjaa , Dio yarã , popiye na catamʉopere majirã caroa áti ãnajere janaqueticõaña mʉjaa . Monstruo cʉ carotirijere apiʉjaqueticõaña . Dio cʉ carotirije macare apiʉjacõaña . Jesucristo jetore caroaro caapiʉjacõa aniparã mʉja ã .
44013030	Description	To bairo na cátacʉ cʉ cãnibato quena Dio maca cʉ catunu catioyupi .
43010011	Description	’ Ovejare caroaro cacoteire bairo cãcʉ yʉ ã . Caroaro cacotei cʉ yarã ovejare apeĩ yai ũcʉ nare cʉ caʉgagaro tʉjʉʉ nare matabojaʉ , cʉ cabuti aáto cʉ macare cʉ jĩa ʉgaboʉmi carooʉ .
49003002	Grace	
56003010	Recommendation	Nii nare bairona caĩ wada netoʉ ũcʉ mʉja mena cʉ cãmata caroaro cʉ ĩ buioya . “ Jã tʉgooña ricawati wada netoo joroque átiqueticõaña , ” cʉ ĩña . Jĩcani o pʉgani cʉ̃re mʉ buiobao joroquena cʉ caapigaquẽpata , “ To cõona , jã mena aniqueticõaña , ” cʉ mʉ ĩgʉ .
43010019	Description	Judío maja to bairo cʉ caĩro apirã ricati jeto catʉgooñawã .
43003033	Faith	Jĩcaarã cʉ̃re caapiʉjarã ãma bairã pʉa . To bairi cʉ̃re caapiʉjarã aniri , “ Cariape buiomi , ” ĩ majima .
61003014	Recommendation	To bairi yʉ camairã , cawama ʉmʉrecoo , cawama yepa quenare catʉgooña yuurã aniri caroare áticõa aninucu ocabʉtiya mʉja quena . To bairo mʉja cáto caroaro cãnare mʉja bʉga ejagʉmi Jesucristo , tunu ejaʉ . Caroorije mana , cabai bui cʉtiquẽnare mʉja bʉga ejagʉmi caroaro mʉja cáticõa ocabʉtiata .
53003001	Faith	Jã yarã , ape wame mʉjaare jã ĩ buio tʉjagarã : Mani Ʉpaʉ Diore jã jenibojaya cʉ ye quetire jã cabuio teñaro . “ Jesu ye quetire caapiʉjarã tiere na buio bateato , ” Diore cʉ ĩ jeniya , to cãnacã paʉpʉ cʉ ye quetire caapi nʉcʉbʉgorã na cãninemoparore bairo ĩrã . Caroaro majuu mʉja caapi nʉcʉbʉgo jʉgoricarore bairo aperã quena caapi nʉcʉbʉgoparã ãma .
47004014	Faith	Mani maji Dio Jesucristore cʉ catunu catioricarore bairona mani quenare mani tunu catiogʉmi . Jesucristo mena macana mani cãno mani quena to bairona mani átigʉmi Dio . Manire tunu catiori jĩcaro mena cʉ tʉpʉ manire jee aágʉmi .
59005014	Recommendation	Jĩcaʉ ũcʉ mʉja mena macacʉ cʉ cariaata Jesure caapiʉjarãre cajʉgo ánare na cʉ piato . Na cʉ capiro na maca cariaʉ tʉpʉ atí , Diore cʉ na jenibojaato . Cʉ̃pʉre ʉje wareri , “ Jã Ʉpaʉ Jesu , mʉ yaʉ cʉ cãno maca cʉ mʉ catiowa , ” Diore cʉ na ĩ jenibojaato .
44007023	Description	— To bairi Moisé cuarenta cãnacã cʉma cacʉgoʉ ãcʉna , “ Yʉ yarã Israel maja na cãniere na yʉ tʉjʉñagʉ , ” caĩ tʉgooñañupʉ . Ĩ tʉgooñaʉ na tʉpʉ catʉjʉ teñañupʉ .
44023027	Violence	Judío maja anire cʉ ñeri cʉ jĩagayabama . Cʉ̃re na cajĩagari paʉna romano majocʉ cʉ cãniere yʉ buioyawĩ . To bairi yʉ yarã polisía mena na matari cʉ yʉ neyawʉ na cajĩaboricʉre .
44019029	Description	Ti maca macana to bairo na caĩ awajarijere apirã na quena caawaja peticoajuparã . To bairo caĩ awajarãna Gayore , Aristarcore Macedonia macana Pablo mena cáaáteñarãre na ñe , uwaro na cajeecoajuparã na neñaporica wii capairi wiipʉ .
44003014	Sin	
44015009	Faith	Dio manire cʉ camairore bairona na quenare na mairi caroorije na cátajere camajiriobojayupi nare .
46011028	Recommendation	To bairi to cãnacãʉna comunión macajere ʉgagarã jʉgoye caroaro Jesu cʉ rupaʉ mena manire cʉ cabai yajibojariquere catʉgooñape ã . ¿ Cariapena Diore cáti nʉcʉbʉgoʉna yʉ ãti ? catʉgooñape ã . Diore áti nʉcʉbʉgoquetibana quena tie pãre ʉga , ʉje ocore eti , mani cápata mani popiyeyeboʉmi Dio .
46015058	Faith	To bairi yʉ yarã , mani catunu catípere tʉgooñari mani Ʉpaʉ Jesure áti nʉcʉbʉgo janaqueticõaña . Cʉ yere seetobʉjare átinucucõaña , cʉ ye cawapa manie me ã ĩrã . “ Cãni majuurije ã , ” mʉja ĩ maji .
46004016	Recommendation	To bairi yʉ punaare bairo cãna mʉja cãno yʉ cátinucurore bairo mʉja cáto seeto yʉ boo .
46001021	Faith	Dio nipetirore camajii ãmi . To bairi ati yepa macana na majuuna , na camajirije jʉgori cʉ̃re na camajiro cátiquẽjupi Dio . Aperã maca Jesucristo ye quetire apirã , tiere na caapi nʉcʉbʉgoro na netoo catiomi Dio . Ati yepa macana , Diore caapiʉjaquẽna maca , “ To bairo ĩcõaro ĩ , ” ĩrãma na maca Jesu ye quetire .
60003001	Recommendation	Mʉjaa cãromia mʉja manapʉare na áti nʉcʉbʉgoya . Jĩcaarã mʉja manapʉa Dio ye quetire caapipajeequẽna ãma . Na una caroaro nare mʉja cáti nʉcʉbʉgorijere tʉjʉri wariñuugarãma . To bairi , “ Yʉ nʉmore bairona Dio ye quetire caapipajeei yʉ anigʉ yʉ quena , ” ĩgarãma . “ Mʉ quena Dio ye quetire apipajeeya , ” nare mʉja caĩquetibao joroquena to bairona na catʉgooñarijere wajoagarãma .
47005020	Recommendation	To bairi Jesucristo ye quetire buio teñari maja jã ã . Mʉjaare jã caqueti buiorije jʉgori , “ Yʉ mena macana na ãmaro ĩi , ” to bairo mʉjaare ĩmi Dio . To bairi cʉ ye quetire buio teñari maja aniri , “ Mʉja quena cʉ mena macana ãña , ” mʉjaare jã ĩnucu .
44002024	Description	To bairo Jesure cʉ mʉja cáto bero Dio cʉ cacatioyupi tunu , cabai yajiricʉ cʉ cãnibato quena . Jesu rupaʉ caboaquẽjupe , cabai yajirã mena tua majiquetiri . Catunu catiyupi .
59002007	Sin	Jesure camajirã mani cãmata cʉ yarã mani ã . To bairi aperã Jesu ye quetire na cabuioro apirã mani wariñuu . Caapeye unie pairã maca Jesu ye quetire apirã rooro ĩ epema .
54003003	Description	To bairi Jesucristore caapiʉjarãre cajʉgo aniparã caeti cumu pairã , catuti maca pairã quenare booquẽe . Aperã mena caroaro cãni majirãre boo . Aperãre capunijinirãre booquẽe . Apeye uniere caboo netorã , caniyeru boo netorã cãniquetipe ã .
43004014	Grace	Yʉ cajoorije macare caetirã oco etinemogaquetigarãma . Yepapʉre oco cabuticõa ani opere bairona na anigaro wariñuurique na yeripʉre . Tie jʉgori catícõa aninucugarãma , co caĩñupʉ Jesu .
62002005	Faith	Dio cʉ caboorore bairo cána maca Diore caroaro majuu camairã ãma . To bairi Dio cʉ caĩ buioriquere mani cápata cariapena , “ Diore camairã jã ã , cʉ mena caroarã jã ã , ” mani ĩ maji .
66016013	Description	Cabero yʉ catʉjʉwʉ tunu Sataná yarã wãtia itiarãre . Jĩcaʉ dragõre cʉ rijeropʉre cabuti amí wãti jĩcaʉ . Apeĩ monstruore cʉ rijeropʉre cabuti amí cʉ quenare . Apeĩ monstruo cabero macacʉ caĩto paii macare cʉ rijeropʉre cabuti amí cʉ quenare . Tʉbʉroare bairo cabauwã wãtia na rijeroripʉ cabuti atána . Apeye uniere camaja na catʉjʉ acʉari wame cáti iñooparã cãma . To bairi to cãnacã maca macana ʉparãre na jee neori nare caquẽ rotiparã cãma . To bairi maca ʉparã surara mena na cajee neowã , Diore mani quẽrã ĩrã , to bairo na cajʉgo ĩwã . To bairo na cabairo ti paʉ na caquẽgari paʉ cãno ati yepa cãni tʉjari paʉ majuu anigaro yua . Dio nipetirã netoro caroti majii majuu cʉ̃re cabai netoo nʉcarãre cʉ careri paʉ majuu anigaro yua .
59002008	Recommendation	Mani Ʉpaʉ Dio ocõo bairo manire carotiyupi cʉ Wadariquepʉ : “ Mʉja majuuna mʉja camairore bairona aperã quenare na maiña , ” caĩñupi Dio . Tie cʉ carotirijere mani caapiʉjaata caroaro cána mani anigarã .
47004005	Faith	Atie quetire buiorã jã macare nʉcʉbʉgoya ĩrã mee jã buionucu . Mani Ʉpaʉ Jesucristo macare na nʉcʉbʉgoato ĩrã to bairo mʉjaare jã ĩ buionucu . To bairi mʉjaare paa coteri majare bairona jã bainucu tiere mʉjaare buiorã .
46015033	Recommendation	To bairi aperã mʉjaare na caĩtorijere apiʉjaqueticõaña . Caĩtorã , caroorã mena mʉja cabapacʉpata caroaro mʉja cátinucurijere mʉja rooye tuaborã .
58013020	Grace	Mari Ʉpaʉ Jesu waibʉcʉrã oveja na caĩrãre cacoteire bairona caroaro majuu mari cotemi . Marire carií peti yajibojayupi , camajare na yʉ netoo catiogʉ ĩi . Cʉ cabai yajirique to nibao joroquena Dio cʉ catunu catioyupi , catutuaʉ aniri . Dio , caroa ãnajere cajoʉ mʉjaare átinemogʉmi , nipetiro caroa jeto , cʉ caboorije jeto mʉja cátiparore bairo ĩi . Jesu jʉgori , cañuurã , cʉ caboori wamere bairona cána marire cʉ áticõato Dio . To bairi Jesucristo to cãnacã rʉmʉ mari cáti nʉcʉbʉgocõa anipaʉ ãmi . Amén .
50001027	Recommendation	Caroaro áticõa aninucuña . Cristo ye quetire caapiʉjarã aniri caroaro manire cʉ caboo jeorijere áti anicõaña . To bairi mʉja tʉpʉ yʉ caejaata o ejaquẽcʉ quena ocõo bairi wame mʉja cãniere aperã yʉ queti buiogarãma . “ Tʉgooña ajuquẽnana caroaro apiʉjacõa aninucuma Filipos macana . Jĩcaro mena tʉgooña ocabʉtiri Cristo ye quetire buionucuma , aperã quena na apiʉjaato ĩrã . Aperã nare na camatagarije to cãnibato quena to bairona caroaro áti anicõama , ” ĩrica wamere yʉre queti buiogarãma mʉja cãniere .
46006014	Grace	To bairi cʉ catutuarije mena mani rupaʉre tunu catiogʉmi Dio mani cabai yajiro bero . Mani Ʉpaʉ Jesu rupaʉ cʉ catunu catioricarore bairona manire átigʉmi Dio mani quenare .
55001006	Recommendation	To bairi Diore mʉre jeniboja , mʉre yʉ cañiga peoro Jesu ye quetire buio majiriquere mʉ cajooyupi Dio . To bairi mʉre cʉ cabuio majiorica wame tʉgooñari caroaro áticõa aninucuña mʉre cʉ cáti rotirica wamere .
60004006	Grace	Mari jʉgoye macana mere cabai yajiricarã Dio ye quetire caapiyuparã . Tie quetire apirã jĩcaarã caapipajeeyuparã . Caapipajeericarã na cãno na yeri cayajiquẽjupe . Yucʉra Dio mena ãma naa .
46007023	Recommendation	Yucʉacã Jesucristo yarã mʉja ã , mʉja quena , caroorije mʉja cátie cʉ cabai yaji wapayebojaricarã aniri . To bairi cʉ caboorije macare cátipe ã . Noo camaja maca Dio cʉ caboorijere mʉjaare cáti rotiquẽna unare apiʉjaqueticõaña .
46010010	Recommendation	Ape wame quena : To macana jĩcaarã Diore cawada paiyuparã , “ Ñuuquẽto majuu áami Dio , ” ĩrã . Dio cʉ cacũricarã quenare cawada paiyuparã . To bairo cʉ̃re na cawada pairije wapa Dio tʉ macacʉ ángel na careyupʉ to bairo cawada pairãre yua .
47002017	Faith	Aperã capãarã Dio ye quetire noo cabooro buio teñama apeye canuni wapatanucuri majare bairona . Jã maca nare bairo jã baiquẽe . Dio cʉ cajooricarã aniri cʉ catʉjʉjoro cariape mʉjaare jã queti buionucu Jesucristo ye quetire .
45015001	Recommendation	Jesucristo cʉ catʉjoorijere caroaro catʉgooña majirã maca aperãre wada paiquẽnana canʉcape ã . “ Na catʉgooñari wame ñuuquẽe , ” nare caĩ wada paiquetipe ã , Jesucristo yere caroaro catʉgooña majiquẽna macare . “ To bairo cátiquetipe ã , ” na caĩ tʉgooñari wamere mani quena cátiquetiparã mani ã , apiʉja janarema ĩrã . Mani majuuna mani cáti wariñuuri wame jetore cátiquetipe ã manire .
50002024	Faith	To bairi caberobʉjaacã yʉ majuuna presopʉ cãnibatacʉna yʉ aágʉ mʉja tʉpʉ , Dio cʉ cabooata .
66007001	Description	Cabero yʉ catʉjʉwʉ tunu ángel majare bapari cãnacãʉ majuu . Nipetiropʉ wino capapurijere caroti majirã cãma . Ati yepa to cãnacã nʉgoapʉrena catʉjʉnucuwã . Jĩcaʉ cãmi muipu cariape cʉ cawamʉ atínucuri paʉpʉ . Apeĩ cãmi cawaruu macapʉre . Apeĩ cãmi ape nʉgoa waruu tʉ macapʉre . Apeĩ cãmi muipu cʉ caroca jã aáti jopecʉti nʉgoapʉre . To bairo bapari cãnacã paʉri ãnaa winore nipetiropʉ capapu rotiquẽma . Ati yepa buire , mar capairi ya buire , macanʉcʉ bui quenare nipetiropʉ winore capapu rotiquẽma . To bairo na carotiquẽtore bairona capapuquẽpʉ nipetiropʉ yua .
60004003	Sin	Diore apipajeegarã jʉgoye caroorije mʉja cáti majuucõañupa . Diore camajiquẽna na cáticõa aninucuri wamere bairona mʉja cáti aninucubajupa , caroorijere na cáti wariñuugari wamere bairona . Rooro cáti eperã mʉja cãnibajupa . Noo eti cumuri , boje rʉmʉri áti eti cumu mecʉrã , Dio cʉ cabooquẽtiere wericarãre baje jeni nʉcʉbʉgorã mʉja cáti anibajupa , Diore apipajeegarã jʉgoye .
66011005	Violence	To bairi catutuarã anigarãma Dio ye quetire cabuiobojarã na pʉgarã . Camaja maca rooro na áti majiquetigarãma . Rooro nare na cátigaro tʉjʉrã na jĩa recõagarãma . Pero na rijero cabutirije mena na jĩa recõagarãma rooro nare cátigarãre . To bairona na joe recõagarãma na wapanare Dio ye quetire cabuiorã .
44023005	Recommendation	To bairo cʉ na caĩro apii : — Yʉ yarã , “ Dio wii macacʉ sacerdote maja ʉpaʉ ãcʉmi , ” yʉ ĩ majiquẽpʉ . Yʉ camajiata yʉ ĩquetiboricʉ . Dio cʉ carotirique , “ Maja ʉparãre rooro na wada paiqueticõaña , ” ĩ ucarique ã , na caĩñupʉ Pablo .
66022015	Sin	Dio yarã jeto ti macapʉre jãa majigarãma . Aperãre na yʉ jãa rotiquetigʉ . Caroorije majuu cáticõa ãna jãa majiquetigarãma . To bairona cumu ãnajere cána quena jãa majiquetigarãma . Caroorije cáti eperã quena , aperãre cajĩarã quena , Dio cãniquẽna wericarãre cáti nʉcʉbʉgorã quena , nipetirã caĩtorijere seeto caboorã quena , to bairo cabairã nipetirã jãa majiquetigarãma Dio ya macapʉre .
66002014	Sin	To bairo caroaro mʉja cáticõa aninucubato quena jĩca wame mʉjaare rʉja . Mʉja mena macana jĩcaarã caroori wamere áama . Balãa cawamecʉcʉ tirʉmʉpʉ macacʉ cʉ ãnacʉre bairona áti rotima . Balãa maca apeĩre , Balacʉ cawamecʉcʉre ocõo bairo cʉ caĩ queti buioyawĩ : ‘ Israel macanare na mʉ cáti rooye tuugaata ocõo bairo na áti rotiya . Camaja na cawericarã Dio cãniquẽnare na áti nʉcʉbʉgori waibʉcʉ rire na cajoe buje mʉgo joo rʉgarijere nare ʉga rotiya Israel macanare . To bairo átiri caroorije áti eperique quenare na áti rotiya Israel macanare , na rooye tuugʉ , ’ cʉ caĩ queti buioñawĩ Balãa maca apeĩ Balacʉre . To bairo Balãa tirʉmʉpʉ cʉ caĩ rotiricarore bairona mʉja mena macana jĩcaarã to bairona na áti rotima na quena yʉ yere caneñapo buerãre . To bairo na caĩ rotiro yʉ booqueti majuucõa .
53001003	Faith	Jã yarã , yucʉra Diore mʉja apiʉja nʉcʉbʉgo majuucõa . Caame mai netorã mʉja ã . To bairo mʉja cabairijere tʉgooñarã ocõo bairo Diore jã ĩ wariñuu : “ Dio , Tesalónica macanare caroaro na mʉ ájupa . Ñuu majuucõa na cãnie . ” To bairona Diore jã ĩnucugarã to cãnacã ni mʉjaare tʉgooñari .
46012002	Sin	Mʉja maji , Jesucristore nʉcʉbʉgogarã jʉgoye wericarãrena mʉja cáti nʉcʉbʉgonucuñupa , Dio cãniquẽnarena . Aperã unarena na cawericarãrena cacatiquẽnarena noo mʉja caboorona mʉja cáti nʉcʉbʉgonucuñupa .
49005025	Recommendation	Mʉja quena caʉmʉa mʉja nʉmoa romirire na maiña , Cristo ya poa macanare manire cʉ camairore bairona . Mani mairi cabai yajibojayupi manire .
45012017	Recommendation	Aperã rooro mʉjaare na cátibato quena rooro na áti amequẽja . Cañuurije , cariape macaje jetore ája , aperã , “ Caroaro cána ãma , ” mʉjaare na caĩparore bairo .
60005006	Recommendation	To bairi mʉja majuuna mʉja yeripʉ , “ Aperã netoro camajirã jã ã , ” ĩ tʉgooñaqueticõaña , Dio jĩcaʉna ãmi camajii majuu ĩrã . “ Dio mena cawatoa cãcʉ yʉ ã , ” caĩ tʉgooñape ã . To bairo , “ Cawatoana cãna jã ã , ” mʉja caĩ tʉgooñaro ʉparãre bairo mʉja cũgʉmi Dio cʉ caboori paʉpʉ .
44014017	Grace	Cʉ̃re na cáti nʉcʉbʉgoquetibato quena camaja nipetirãre na caiñooñupi Dio cʉ cãniere . To bairi caroaro camajare na átibojaʉ oco caocarije , oterique quenare caricacʉto áami . Ʉgarique quenare joo , wariñuurique quenare joomi , na caĩ buioyuparã Pablo jãa .
54003011	Recommendation	To bairi na nʉmoa quena , “ Caroaro cána ãma , ” aperã na caĩ nʉcʉbʉgorã romirire boo . Aperãre , “ Rooro áama , ” nare caĩ buio baterã cãniquetiparã ãma . Na cátipere caroaro catʉgooña maja catirã cãniparã ãma Dio yere capaa coterã na nʉmoa quena . Cariape , na caĩrore bairona cáti ocabʉtirãre boo , caĩtoquẽnare .
66002021	Sin	To bairi , ‘ Rooro yʉ átibapa , caroorije yʉ cátiere yʉre mʉ majiriobojawa , ’ co ĩato ĩi yoaro yʉ cotebapa . Co maca ĩquẽemo . Janagaquẽemo caroorije co cátiere .
44012020	Description	Herode cʉ ya yepa macaje ʉgarique , apeye unie quena cajoonucuñupʉ Tiro , Sidón cawamecʉti macari macanare . Cabero ti macari macanare na capunijiniñupʉ . To bairo na cʉ cabairo na maca neñapori , ʉgarique , apeye mani jooquetiremi ĩrã , cʉ mena cawada quenoogayuparã . To bairi cʉ mena wada quenoogarã cʉ catʉjʉra aájuparã . Jĩcaʉ Blasto cawamecʉcʉ cãñupʉ Herode yere carotibojaʉ . Cʉ mena cawada peniñuparã Herode mena wada penigarã jʉgoye . To bairi : — Herode mena jã wada penibojaya , cʉ caĩñuparã Blastore .
43008049	Sin	To bairo na caĩro : — Cawãti cʉgoʉ mee yʉ ã . Yʉ cátinucurijere yʉ Pacʉre cʉ nʉcʉbʉgoʉ yʉ áa . Mʉja maca yʉ cátiere tʉjʉrã , “ Caroorije cácʉ ãmi , ” yʉre mʉja ĩ .
43006018	Description	Jã capeña aáti paʉ wino seeto capapu nutuapʉ . To bairi paca majuu cajabewʉ .
45008018	Faith	Ati rʉmʉri ati yepapʉ ãnaa mani popiye tamʉobʉja . Aperã Jesure mani caapiʉjaro booquẽna mani popiyeyema . Cabero ape rʉmʉpʉ caroaro cãni wariñuurã mani anigarã . To bairi yucʉ mani catamʉorije to cãnibato quena mani tʉgooñaquẽna , cabero mani cãni wariñuu netope macare tʉgooñari .
62002012	Grace	Nipetirã mʉjaare atiere yʉ queti joo . Jesucristo jʉgori caroorije mʉja cátajere camajirioyupi Dio . Cabʉcʉrã , mʉja quenare yʉ queti joo . Diore camajirã mʉja ã . Jesucristo nemoopʉna cãni jʉgoricʉre cáti nʉcʉbʉgorã mʉja ã . To bairi mʉjaare yʉ queti joo . Cawamarã mʉja quenare mʉjaare yʉ queti joo . Catʉgooña tutuarã mʉja ã . Dio Wadariquere mʉja yeripʉ mʉja tʉgooña anicõa . Sataná caroorije ʉpaʉ macare canetoricarã mʉja ã . Caroorije mʉjaare cʉ cáti rotirijere mʉja apiʉjaquetinucu . Mʉja quenare yʉ queti joo atiere ucari .
55001009	Grace	Dio maca manire canetooñupi caroorã ya paʉpʉ mani cayajibopere . Caroaro majuu mani cáti anipere boʉ mani catʉjʉ bejeyupi Dio cʉ yarã cãniparãre . Mani majuuna caroare mani cátie wapa mee manire catʉjʉ bejeyupi . Cʉ majuuna manire mai tʉjʉri , yʉ caboorore bairo na ãmaro ĩi , to bairo manire catʉjʉ bejeyupi Dio . Tirʉmʉpʉ ati ʉmʉrecoo átigʉ jʉgoyepʉna Jesucristo mena mani cãnipere catʉgooñañupi .
43019006	Violence	To bairo cʉ̃re tʉjʉrã sacerdote maja ʉparã , aperã Dio wii cacoterã polisía maja seeto caĩ awajawã : — ¡ Yucʉ tẽorica pãipʉ cʉ̃re na papua jĩacõato ! cʉ caĩ awajawã Pilatore . Pilato ocõo bairo na caĩwĩ : — Mʉja majuuna yucʉ tẽorica pãipʉ cʉ papua jĩarãja . Yʉa , “ Caroorije cátacʉ ãmi , cabui pacoʉna ãmi , ” yʉ ĩ majiquẽe , caĩwĩ Pilato .
60001010	Grace	Tirʉmʉpʉ Dio ye queti buiobojari maja ãnana cʉ̃re caapipajeerã marire cʉ canetoobojapere caĩ buio ucayupa . To bairo Dio marire cʉ cabopaca tʉjʉpere caĩ buio ucaricarã nibaopʉnana caroaro caapi maji petiquẽjupa .
63001007	Sin	Ati yepapʉ caĩ buio mawijio teñarã , caĩto teñarã capãarã ãma . “ Jesucristo Dio cʉ cajooricʉ , manire bairona camajocʉ rupaʉ mena cabuiaricʉ ãmi , ” caĩrijere nʉcʉbʉgoquẽema . To bairo cãna caĩto pairije buio teñama . Jesucristore cateerã ãma naa .
44024005	Sin	Ani Pablo jãre judío majare nipetiropʉre seeto buio patowãcoo mawijio teñanucumi . Jesu Nasaré macacʉ cãniñaricʉre caapiʉjanucurãre cajʉgo ãcʉ ãmi .
54003016	Grace	Atie queti buiorique mani caapi nʉcʉbʉgori wame , caroa wame cãni majuuri wame ã . Ocõo bairo ã ti wame queti buiorica wame : Jesu ati yepapʉ buiaʉ mani camajare bairona rupaʉ cʉtiri caroa jetore cájupi . Espíritu Santo , “ Jesucristo caroaʉ majuu ãmi , ” cʉ caĩ buioyupi . Ángel maja Dio tʉ macana quena cʉ catʉjʉyupa . To bairi ati yepa nipetiropʉ cajejayupa Jesu ye quetire . To bairi tie quetire apirã ati yepa nipetiri paʉ macana jĩcaarã caapiʉjayupa . To bairi mani Pacʉ Dio maca Jesure cʉ cane aájupi tunu jõ buipʉ yua . Atie ã caroa queti buiorique mani caapi nʉcʉbʉgori wame .
66016021	Violence	To bairi ʉmʉrecoopʉ oco weta rupaa , cajoori rupaa cawẽ rui apʉ́ . To cãnacã rupaa cuarenta kilo cõo canʉcʉwʉ . To bairo rooro wẽ rui ató camajare catãpo recõawʉ . To bairo cabairo tʉjʉʉ camaja carʉjarã maca caroorije cʉ caĩ tuti macawã Diore . Cauwiobʉjawʉ tie cawẽ ruirije yua .
61003013	Faith	To bairona cauwiorije cãnipe to cãnibao joroquena , mari maca , “ Cañuuquẽtiere yʉ wajoagʉ , ” Dio cʉ caĩ cũriquere mari yuu tʉgooña wariñuu . Cawama ʉmʉrecoo , cawama yepa anigaro . Ti paʉ cãno caroarã , cañuurije cána jeto anigarãma .
66006014	Description	To bairi ʉmʉrecoo cayajicoapʉ . Jĩca pũuro mani catunua biaro ti pũuro macaje bauquẽe . To bairona ʉmʉrecoo cabauqueticoapʉ . To bairona ʉ̃ta yucʉ quena cãno cõo aperopʉ cáaápʉ to cãnacãʉpʉna . Mar ria capairi ya recomacapʉ cãni poari yucʉ poari quena to bairona ape paʉripʉ cáaácoapʉ ti poari quena .
58010010	Grace	Cawama wamere buioʉ Dio cʉ caboori wame cájupi Jesu . Camajare bairona carupaʉcʉcʉ ãcʉpʉ jĩcanina marire cabai yajibojayupi . To bairo cʉ cabairo tʉjʉri mari caroorijere majiriomi Dio . To bairi , “ Yʉ yarã ãma . Caroarã ãma , ” mari ĩ tʉjʉmi Dio .
52001002	Faith	Mani Ʉpaʉ Jesucristore cʉ̃re apiʉja nʉcʉbʉgorã caroaro mʉja átinucu . Caame mairã aniri aperãre caroaro na mʉja átinemonucu . Mani Ʉpaʉ Jesucristore mʉja tʉgooña janaquẽe . Dio cʉ camairã , cʉ cabejericarã mʉja ã . To bairo mʉja nipetirã mʉja cabairijere tʉgooñari , “ Ñuu majuucõa , ” jã ĩ wariñuunucu Diore . To bairi to cãnacã ni mani Pacʉ Diore cʉ jeni nʉcʉbʉgorã jã jenibojanucu mʉjaare .
66006004	Violence	To bairo cʉ caĩro yʉ catʉjʉwʉ tunu caballo apeĩ , cajũaʉre . Caballo bui capejaʉ quenare cʉ yʉ catʉjʉwʉ . To bairo yʉ catʉjʉro yua , apeĩ to macacʉ maca cʉ caqueti buiowĩ caballo bui capejaʉre . Ocõo bairo cʉ caĩwĩ : — Ti yepa macana caroaro na caame jʉgo áti ani wariñuubatiere na áti rooye tuuya . Na patowãcooña , caroaro na cãni majiquetiparore bairo . Na caame quẽro , na caame jĩaro na ája , cʉ caĩwĩ caballo bui capejaʉre . To bairo cʉ ĩ yaparo cʉ cajoowĩ jarerica pãi cayoari pãire yua .
54006001	Recommendation	Apeye mʉ yʉ queti buionemogʉ , Timoteo : Dio ye quetire caapiʉjarã aperãre capaa cotebojarã na ʉparãre caroaro nʉcʉbʉgorique mena na catʉjʉpe ã . To bairo caroaro na cáto tʉjʉri Diore wada pai majiquetigarãma aperã . To bairona mani queti buioriquere , “ Cañuuquẽtie ã , ” ĩ wada pai majiquetigarãma aperã paa cotebojari maja na ʉparãre caroaro na canʉcʉbʉgoata .
51003009	Recommendation	Ĩtoqueticõaña . Cristore mʉja caapiʉjaparo jʉgoye to bairona caroorije cáti pairã mʉja cãnibajupa . Ti wamerire mʉja cátibatajere camajirioyupi Dio yucʉra , “ Tiere caroorije jã áti janagarã , ” cʉ mʉja caĩro maca .
66002020	Sin	To bairo caroaro mʉja cátibato quena jĩca wame mʉjaare rʉja . To macaco Jesabel cawamecʉcore co mʉja buu rocaquẽe . Aperopʉ co mʉja aá rotiquẽe . Caroorije caqueti buio paio co cãnibato quena co mʉja aá rotiquẽe . Co maca , ‘ Dio ye quetire cabuiori majoco yʉ ã , ’ caĩo anibaco quena jocona caĩo ãmo . Mʉja tʉ cãnare topʉ yʉ yere caneñapo buerãre yʉ carotibatanare ricati jeto na buiotomo . Áti eperique jeto na áti rotimo . To bairi camaja na majuuna na cawericarã Dio cãniquẽnare na áti nʉcʉbʉgori waibʉcʉ rire na cajoe buje mʉgo joo rʉgarijere na ʉga rotimo . Ti wame caroori wame quenare na áti rotinucumo . To bairi topʉ cõre mʉja cãni rotiro yʉ booqueti majuucõa .
48003008	Grace	To bairi cajʉgoyepʉ Dio ye queti ucarica pũuripʉ judío maja cãniquẽnare Jesucristo na caapi nʉcʉbʉgoro nare cʉ canetoo catiopere ocõo bairo Abrahãre cʉ caĩñupi Dio : To cãnacã yepa macana mʉre bairona yʉre caapi nʉcʉbʉgorãre , “ ‘ Caroarã ãma , cabui cʉtaje mana ãma , ’ na yʉ ĩ tʉjʉgʉ , ” caĩñupi Dio Abrahãre .
58012005	Recommendation	¿ Mʉjaare Dio punaare cʉ caĩ buioriquere mʉja majirititi ? Ocõo bairi wame caĩ buioyupi Dio : Yʉ Macʉ , mʉre yʉ caĩ buioro yʉ bai botioquẽja . “ Tie caroorije átiqueticõaña , caroa macare ája , ” mʉ yʉ caĩ buioro tʉgooñarique paiquẽja .
58013017	Recommendation	Jesu ye quetire cabuio jʉgorãre na nʉcʉbʉgoya . Na cabuiorijere apipajeeya . Diona mʉjaare cacoteparãre na cacũñupi , ape wame macare apipajeerema ĩi . To bairi caroaro mʉja caapipajeero tʉjʉrã wariñuurique mena Diore boca yʉgarãma mʉjaare cabuio jʉ́gorã . Mʉja cãniere na cʉ cajeniñari paʉ , “ Caroaro apipajeema , ” cʉ ĩ buio majigarãma Diore . Mʉja caapipajeequetato bero to cãmata jʉtiritiri Diore buiogarãma cañuuquẽtie mʉja cátajere tʉgooñari . To bairi na carotirijere caroaro ája .
44013019	Description	Cabero Canaá yepapʉ na caejaro ti yepa macanare siete cãnacã poari macanare na careyupʉ Dio , na cãnibata yepare jã ñicʉ jãapʉre na joogʉ . Cabero Canaá yepapʉ na cãno nare carotiparãre cajõoñupʉ Dio . Cuatrociento cincuenta cãnacã cʉmari nare carotirã cãñuparã Samuel cawamecʉcʉ Dio ye quetire cabuioʉ cʉ cãnipa yʉtea jʉgoye .
54006003	Faith	Aperã atie yʉ caqueti buiorije cãniquẽtiere ricati caqueti buiorã ñuuquẽema . Mani Ʉpaʉ Jesucristo cʉ caqueti buio cũriquere , caroaro ani majiriquere cariape na caapiquẽpata ñuuquẽema .
63001010	Recommendation	To bairi aperã Jesucristo ye queti majuu meere , ricati cabuio teñarã mʉja tʉpʉ na caejaata mʉja ya wiiripʉ na ani rotiquẽja . Na mena caroaro wadapeniqueticõaña . “ Caroaro mʉjaare to baiato , ” ĩrica wame uno na ĩqueticõaña .
47001005	Grace	Jesucristo cʉ capopiye tamʉoriquere bairona mani quena mani popiye tamʉonemo . To bairi mani capopiye tamʉorije netoro mani catʉgooña ocabʉtipe macare mani joonemomi Cristo .
65001011	Sin	Seeto majuu na popiyeyegʉmi Dio . Caín cawamecʉcʉ tirʉmʉpʉ macacʉ cʉ majuuna cʉ cátigarijere , caroorije jeto cájupʉ . To bairo rooro cʉ cátatore bairona átiga tʉgooñanucuma mʉja tʉ caĩtorã yucʉ quenare . Apeĩ tunu Balãa tirʉmʉpʉ macacʉre cʉ cátatore bairona caroorije átinucuma . Caroori wame cátigabajupʉ Balãa , niyeru aperã cʉ̃re na cawapayepere boʉ . Apeĩ cãñupʉ tunu Cora cawamecʉcʉ tirʉmʉpʉ macacʉ . Cʉ mena macana mena Dio cʉ cacũricarãre caapiʉjagaquẽjuparã . To bairo na cabairo Dio na careyupʉ Cora jãare . Nare cʉ carericarore bairona na regʉmi Dio ricati mʉjaare caĩtorã quenare .
65001010	Sin	Caĩtorã maca rooro ĩ epema Dio ye macajere , cabauquẽtie . Tiere na catʉjʉquẽtiere tʉgooña majiquetibana quena rooro ĩ epenucuma . Cawatoa macaje na rupaʉ macaje jetore tʉgooña majima . To bairi waibʉcʉrãre bairo na rupaʉ macaje caroorije jetore áticõa aninucuma . Waibʉcʉrãre bairo ãma , caroare catʉgooña majiquẽna aniri . To bairo na cátie wapa na regʉmi Dio .
58011007	Faith	Noé ãnacʉ quenare , “ Cañuʉ ãmi , ” cʉ caĩ tʉjʉ wariñuuñupʉ Dio cʉ̃re cʉ caapi nʉcʉbʉgoro tʉjʉri . To bairi ati yepare rooro cʉ cátipere cʉ cabuioyupʉ Dio Noére . To bairo Dio cʉ̃re cʉ cabuioro caroaro cʉ caapi nʉcʉbʉgoyupʉ Noé , mai cabaipere tʉjʉquetibaopʉcʉna . Caroaro cʉ api nʉcʉbʉgori cumua capairica caquenooñupʉ . Quenoʉ , caroorãre Dio na cʉ carepere na cabuiobajupʉ Noé . Tia mena cʉ ya wii macanare na cajʉgo catiyupʉ Noé ati yepa caruaropʉ .
58009006	Description	To bairo ti wii macaje caroaro quenooricaro bero Dio wii macana sacerdote maja cajãanucuñuparã , jãa eja jʉgorica paʉpʉre . Jãa ejari Diore na cáti nʉcʉbʉgopere cátinucuñuparã to cãnacã rʉmʉ .
44007051	Sin	’ Diore cabai botiorã mʉja ã . Diore camajiquẽnare bairona rooro cayericʉna mʉja ã . Espíritu Santore mʉjaare cʉ camajiogabatiere mʉja apiquetinucu , mani ñicʉa na cátatore bairona .
54001009	Sin	Ape wame quenare camajipe ã manire . Caroaro cána macare na yʉ popiyeyegʉ ĩi mee cacũñupi Dio cʉ carotiriquere . Caroorije cána maca caroorijere áti janari caroa macare na áparo ĩi , cacũñupi Diore cʉ carotiriquere . Na maca cʉ̃re caneto nʉcarã ãma . Cʉ carotirore bairo cátiquẽna ãma . Diore cʉ cáti nʉcʉbʉgoquẽna ãma . Caroorije cáti pairã ãma . Diore booquẽema . Cʉ ye quenare booquẽema . Aperã na pacʉarena na jĩama . Aperã cajĩa pairã ãma . Aperã na nʉmoa romiri cãniquẽna mena cáti epericarãcʉna ãma . Aperã caʉmʉa na majuuna cãromia na cátore bairo cáti eperã ãma . Aperã camajare na ñe , aperãpʉre na joo netori wapa jeema . Aperã caĩto pairã ãma . Aperã , “ Cariape jã ĩ , ” jocarãna ĩtonucuma . Aperã noo cabooro cariape cãniquẽtiere cáti pairã ãma Dio to bairo ája cʉ caĩquẽtiere . To cãnacã wame caroorije cáti pairã tiere áti janari , Dio cʉ caboorije macare na áparo ĩi , cacũñupi Dio cʉ carotirijere .
46005009	Recommendation	Cajʉgoye yʉ cauca jʉgorica pũuropʉ , “ Cáti epericarãcʉna mena na bapa cʉtiqueticõaña , ” yʉ caĩ uca joowʉ .
48001015	Grace	To bairo Jesucristore caapiʉjarãre rooro na cátipaʉ yʉ cãnibato quena tirʉmʉpʉ yʉ cabuiaparo jʉgoyepʉna yʉ cabejeyupi Dio , yʉ yere cabuioʉ anigʉmi ĩi . Seeto yʉre mairi yʉ cabejeyupi Dio cʉ Macʉre camajipaʉre .
45007015	Description	Caroa yʉ cátigabatiere yʉ átiquetinucu . Yʉ cátigaquẽtie macare yʉ áa . Nope ĩi to bairo yʉ ácʉ , yʉ ĩ majiquẽe .
61003018	Faith	Mari Ʉpaʉ Jesucristo marire canetoo catioʉ caroaro marire cʉ cátibojarijere tʉgooñanemoña . Cʉ cãniere tʉgooña majinemoña . To cãnacã rʉmʉ netobʉjaro cʉ cãniere majinemoña . Yucʉacã , to cãnacã rʉmʉ quenare caroaro cʉ̃re mari wariñuu nʉcʉbʉgocõa aninucurã . Wariñuurique cʉ̃re mari joocõa aninucurã . To cõona ã . Amén .
46004010	Description	Jesucristo ye quetire jã cabuio teñarije jʉgori ati yepa macana , “ Catʉgooña majiquẽna ãma , ” jã ĩnucuma . Mʉja maca , “ Jesucristo ye quetire jã maji peocõa , ” caĩrã mʉja anicõa . Cáti ocabʉtiquẽna jã ã jãa . Mʉja maca , “ Caocabʉtirã majuu jã ã jãa , ” mʉja ĩ . Camaja to bairona jã tʉjʉ recõanucuma . Mʉja macare caroaro nʉcʉbʉgonucuma .
60005009	Faith	To bairi Sataná cʉ caocajãrijere api botio ocabʉtiya . Cristo macare apipajee nʉcʉbʉgo ocabʉtiya . Popiye mʉja catamʉori paʉ , “ Jesucristore caapipajeerã ati yepa cãna nipetirã na quena to bairona tamʉoma , ” ĩ tʉgooña majiña .
51003022	Recommendation	Paabojari maja , mʉja ʉparãre nipetiro mʉja na cáti rotirijere na apiʉjaya . Mʉjaare na catʉjʉro caroaro mʉja capaarore bairona na catʉjʉquẽto quena caroaro na paabojari na nʉcʉbʉgoya , “ Yʉ Ʉpaʉ majuu Cristo tʉjʉʉmi , ” ĩ tʉgooñari . Cristo maca mani Ʉpaʉ majuu ãmi . Cʉ maca caroa majuu ãnajere mʉja joogʉmi to bairo caroaro mʉja cátie wapa . Ti wamere tʉgooña wariñuurique mena yeri ocabʉti nʉcʉbʉgori na paabojaya . “ Yʉ Ʉpaʉ Cristopʉre cʉ áti nʉcʉbʉgoʉ yʉ áa , ” ĩ tʉgooñari na paabojaya . “ Camajocʉ yʉ ʉpaʉ ati yepa macacʉ tutuaro yʉ capaarijere yʉre cʉ tʉjʉ wariñuato , ” ĩ tʉgooñaquẽja .
66017012	Description	’ Apeye tunu cʉ̃re , monstruo diez majuu cajawiari cʉcʉre tʉgooñaña . Cʉ jawiari majioro bai aperã ʉparãre . Diez majuu anigarãma ʉparã . Cajãaquẽma mai na carotipere . Ape rʉmʉpʉ ʉparã anigarãma . To bairi ʉparã jãarã monstruo mena na roti majigarãma camajare ati yepa macanare . Rotibana quena yoaroacã mee roti anigarãma . Jĩca yʉteacã jeto roti anigarãma .
46002012	Grace	To bairi cʉ Espíritu Santore mani cajooyupi Dio cʉ̃re caapi nʉcʉbʉgorãre . To bairo manire joʉ , ati yepa macanare bairo na tʉgooñaqueticõato ĩi cajooyupi . Yʉ cãniere caroare na yʉ cajoorije macare na tʉgooña majiato ĩi manire cajooyupi Dio cʉ Espíritu Santore .
59005001	Recommendation	Caapeye unie pairã yʉ apiya mʉjaa . Mʉja capopiye tamʉopere tʉgooñarique pai otiya .
66002010	Recommendation	Apeye tunu , popiye mʉja cabaipere tʉgooñarique paiqueticõaña mʉjaa . Sataná maca mʉja mena macana jĩcaarãre na wadajãgʉmi , Dio yere janacõaña mʉjaa ĩi . ‘ Apiʉjaqueticõaña tiere , ’ ĩ wadajãgʉmi Sataná maca . To bairo mʉjaare ĩ wadajã yua , presopʉ mʉja joogʉmi . Pʉga wamo cãnacã rʉmʉri majuu presopʉ tutuaro majuu mʉja átigʉmi , Dio yere na apiʉja janacõato ĩbacʉ . To bairo cʉ cátibato quena yʉ yere apiʉja janaqueticõaña mʉjaa . Mʉjaare na cajĩagabato quena yʉre apiʉja janaqueticõaña . Yʉre tʉgooña tutua anicõaña . Yʉ maca to bairo caroaro mʉja cáti anicõaro tʉjʉʉ yʉ mena to cãnacã rʉmʉ yʉ tʉpʉ wariñuurique mena mʉja cãnicõa aninucupere mʉjaare yʉ joogʉ yua .
54006011	Recommendation	Timoteo , mʉ maca Dio yaʉ aniri apeye uniere caboo netorãre bairo baiqueticõaña mʉa . Dio cʉ cabooro maca ocabʉtirique mena átinucucõaña . Cariape macajere átinucucõaña . Diore caroaro tʉgooña nʉcʉbʉgocõa aninucuña . Aperãre na maiña . Popiye baibacʉ quena Diore tʉgooña nʉcʉbʉgo janaquẽja . Caroaro nʉcʉbʉgorique mena ãña aperã mena .
59005005	Sin	Nuricʉ wecʉre cʉ numa camaja , caroaʉ cʉ caricʉtopʉ cʉ mani jĩa ʉgagarã ĩrã . To bairi cʉ na canuro caroaro ʉga wariñuumi wecʉ , “ Cabero yʉ jĩa ʉgagarãma , ” ĩ tʉgooñaquẽcʉna . Cʉ̃re bairona mʉja bai , yucʉacã ati yepapʉ ãnaa . Mʉja majuuna mʉja caboorijere mʉja áti wariñuunucu , caberopʉ Dio mʉjaare cʉ capopiyeyepere tʉgooñaquẽnana .
66004004	Description	Yʉ catʉjʉwʉ tunu apeye ruiriquere . Caaji bate majuʉ , Dio cʉ caruiricaro tʉpʉre veinticuatro ruirica yejerire yʉ catʉjʉwʉ tunu . Caroti majirã na caruirije cãmʉ . Cabʉcʉrã carotirã veinticuatro majuu topʉre caruiwã . Carupa beto Dio tʉpʉre carui amojorewã . Jutii cabotirije jetore cajañawã . To bairi corona na caĩri betorire , caʉparã na rʉpoaripʉ na capejarije uniere oro uniere capejawã yua .
66018007	Description	Ti maca capairi maca macana apeye uniere pairo cʉgoma . “ Dije unie rʉjaquẽto mani cʉgo . Cawatoa macana mee mani ã , ” ĩma . To bairona , “ Caroti majirã majuu mani ã . Noa manire roti neto majiquẽnama . To bairona mani ani wariñuucõa aninucugarã to cãnacã rʉmʉ , ” ĩma . To bairo rooro na caĩ tʉgooñarije cõo rooro na popiyeyeya .
60003007	Recommendation	Mʉja quena na manapʉa nʉcʉbʉgorique mena ãña mʉja nʉmoa romiri mena . Na caboorijere tʉgooña majinucuña . Na maca cãromia aniri mʉja rʉgarona tutuama . Na quena Diore caapipajeerã aniri cʉ tʉpʉ cãnicõa aniparã ãma . To bairi na mena caroaro mʉja cãni nʉcʉbʉgoquẽpata mʉja apiquetigʉmi Dio cʉ̃re mʉja cajeniro .
54002012	Recommendation	
46001009	Faith	Dio cʉ caĩriquere bairona cácʉ ãmi . Cʉna , yʉ Macʉ Jesucristo mena macana na ãmaro ĩi , mʉjaare cabejeyupi Dio mʉja quenare .
48005013	Recommendation	Yʉ yarã , apeye mʉjaare yʉ ĩ buio tunu . Dio cʉ yarã cãnare mʉja cacũñupi mʉja quenare . Cʉ yarã mʉja cãno Moisé cʉ carotirique mʉja ya wame , mʉja cátipe me ã . To bairo ti wame mʉja ye , mʉja cátipe to cãniquetibato quena , “ Baiyupa mani majuuna noo mani cabooro , caroorije quenare mani áti anicõato , ” ĩ tʉgooñaqueticõaña . “ Noo mani cabooro caroorije mani cátibato quena mani popiyeyequetigʉmi Dio , ” ĩ tʉgooñaqueticõaña . Cʉ caboorije macare ája , caroaro mani maimi Dio ĩrã . To bairi manire cʉ camairore bairona ame mairi , ame átinemocõa aninucuña .
59002012	Recommendation	To bairi mʉjaa , Dio ye queti buiorique jʉgori catʉjʉ beje ecooparã aniri caroaro ãnajecʉja . Caroaro wadaya . Cʉ caroti cũrique macare mani cápata caroaro mani ani majigarã .
46012005	Faith	To bairi ricati wameri jeto caame átinemorã anibana quena mani Ʉpaʉ Jesucristo jĩcaʉna cʉ carotirije jetorena cána mani ã .
45009005	Description	Jã judío maja Jacobo punaa nemoo cãni jʉgoricarã doce cãnacãʉna na pãramerã jã ã . Cristo quena ti poa macacʉna cabuiayupi camajocʉ anigʉ . Cristo ãmi Diona ati ʉmʉrecoo nipetirijere caroti netoʉ . To bairi cʉ̃re mani áti nʉcʉbʉgocõa aninucugarã . Amén .
47001006	Description	To bairi mani popiye tamʉonucu . Mʉja catʉgooña ocabʉtiro boorã , to bairi caroorije mʉja cátinucurijere Dio mʉja yerire cʉ wajoato ĩrã jã popiye tamʉo , Jesu ye quetire buio teñabana . To bairi Dio tʉgooña ocabʉtiriquere jãre cajoʉ mʉja quenare tʉgooña ocabʉtipere joogʉmi . Mʉjaare netoogʉmi Dio . To bairi jã capopiye tamʉorijere bairona mʉja quena popiye tamʉorã mʉja tʉgooña ocabʉtigarã .
47001021	Faith	Diona jã cabeje cũñupi cʉ yarã cãniparãre . Mʉja quenare to bairona mʉja cabeje cũñupi Dio . Tʉgooña tutuarique quenare manire cajooyupi Dio cʉ̃re mani canʉcʉbʉgocõa aninucuparore bairo .
44010015	Recommendation	To bairo cʉ caĩro : — Yʉ caʉga rotirijere , “ Caroorije ã , ” ĩquẽja , cʉ caĩñupʉ Dio .
66018009	Sin	’ To bairi ati yepa macana ʉparã to bairo Babilonia macana na cabairo tʉjʉrã yua , otigarãma . Babilonia macana mena rooro cátana maca na cayajirijere tʉjʉrã otigarãma . “ ¡ Ayu , ayu ! ” ĩ otigarãma . Babilonia na caĩri maca caʉ̃rore tʉjʉjorã seeto tʉgooñarique paigarãma ati yepa macana ʉparã .
43014023	Faith	Ocõo bairo cʉ caĩ yʉwĩ Jesu : — Yʉre canʉcʉbʉgorã ãnaa yʉ cabuiorijere mʉja apiʉjagarã . To bairi mʉja maigʉmi yʉ Pacʉ . Jã pʉgarãpʉna mʉja mena jã anicõagarã .
62004010	Grace	Nemoona cʉ̃re mani camaiquetaje to cãnibato quena manire camaiñupi . Manire mairi cʉ Macʉre cajooyupi . To bairi cʉ Macʉ manire cʉ cabai yajibojarique jʉgori caroorije mani cátie wapa majiriogʉ cʉ cajooyupi cʉ Macʉre . To bairo manire cʉ cátibojarique jʉgori mani maji yua ame mairique majuure .
62001007	Faith	To bairi Dio cʉ caboori wame maca ána caroaro Dio mena mani ã . Aperã mena quena caroaro mani ã . To bairo Dio cʉ caboori wame cána mani cãmata caroorije mani cátiere mani coje rebojanucumi Jesucristo , manire carií re yajibojaricʉ aniri .
48004007	Grace	Mani Jesucristo cʉ canetoo catioricarã aniri aperãre na capaa coterãre bairo mani aniquẽe yua . Dio punaa majuu mani anicõa . Cʉ punaa mani cãno maca cʉ yere cʉ cacʉgorije manire joomi Dio .
58001008	Faith	Cʉ Macʉ macare ocõo bairi wame cʉ caĩñupi Dio : Mʉa Dio , to cãnacã rʉmʉ carotii mʉ anigʉ . Cariape mʉ yarãre na mʉ roti mʉa .
43010033	Sin	Na maca Jesure cʉ caĩwã : — Caroaro mʉ cátaje wapa mʉre jã jĩaquẽna . Diore rooro mʉ caĩrije wapa mʉre jã jĩaga . Mʉa camajocʉ anibacʉ quena Diore bairo mʉ aniga . Tie wapa mʉre jã jĩaga , cʉ caĩwã .
66014011	Description	Ti pero ʉ̃ yatiquetigaro . To bairona ʉ̃cõa anigaro to cãnacã rʉmʉ . Monstruore cʉ cáti nʉcʉbʉgorã , cʉ̃re bairo cabauʉ wericʉ quenare cáti nʉcʉbʉgorã , cʉ númerore cauca tu rotirã yerijã majiquetigarãma . Ʉmʉreco quenare , ñami quenare popiye majuu tamʉogarãma to cãnacã rʉmʉ yua , caĩ wadawĩ ángel apeĩ .
47004001	Faith	Jãre mai tʉjʉri atie jã paariquere jãre cacũwĩ Dio Jesucristo ye quetire jã cabuiorijere . To bairi jã tʉgooña ocabʉti .
58013006	Faith	To bairi ñe unie tʉgooñarique pairique manona ocõo bairo ĩ ucarica wamere catʉgooñape ã : Mari Ʉpaʉ marire cátinemoʉ ãmi . To bairi ñeere mari uwiquẽe . Camaja marire na carooye tuugarije to nibao joroquena mari uwiqueticõagarã .
45014003	Recommendation	To bairi nipetirijere caʉganucurã waibʉcʉ rire caʉgaquẽna macare , “ Catʉgooña majiquẽna ãma , ” nare na ĩ wada paiqueticõato . Tiere caʉgaquẽna maca , “ Dio cʉ catʉjooquẽtiere áama , ” na quena nare na ĩ wada paiqueticõato . Dio yarã anicõama , cʉ ye quetire canʉcʉbʉgorã aniri . To bairi nare na wada paiqueticõato .
45015005	Grace	Popiye manire cabairije to cãnibato quena mani canʉca majiro áami Dio . Mani catʉgooña ocabʉtiro áami Dio . To bairi Jesucristo cʉ caboorore bairo mʉja quenare caroaro mʉja caame jʉgo ãno , jĩcarore bairo mʉja cãno roque mʉjaare cʉ átibojaato .
58007027	Description	Leví maja sacerdote maja ʉparãre bairo baiquẽemi Jesu . Na maca to cãnacã rʉmʉ waibʉcʉrãre jĩa joe buje mʉgo , Diore jooma , yʉ ye wapa ã ĩrã . Cabero jooma moquena na yarã ye wapa . To bairi capee niri Diore joonucuma . Jesu maca jĩcanina Diore cajooyupi camaja mari caroorije wapa . To bairi Diore cʉ joʉ jĩcanina marire cabai yajibojayupi . Na ye wapa majirioʉ , yʉ mena caroa ãnajere na yʉ joogʉ ĩi marire cabai yajibojayupi .
62003017	Sin	To bairi bopacooro cabairãre apeye nare mani cajoobope uniere cʉgobana quena mani cajooquẽpata , “ Dio yaʉ yʉ ã , to bairi aperãre camaii yʉ ã , ” mani ĩ majiquẽe .
47005008	Faith	To bairo ĩ tʉgooñari mani tʉgooña wariñuu . Nemoona mani Ʉpaʉ Dio mena anigarã mani cabai yajipere mani tʉgooña wariñuu , cʉ mena mani cãno maca ñuu netoboro ĩrã .
60002011	Recommendation	Yʉ yarã , yʉ camairã , apeye caroaro mʉñʉja ĩ buiopa : Ati yepapʉ yoaro mʉja aniquetigarã , ʉmʉrecoopʉ Dio tʉpʉ cãniparã aniri . To bairi ati yepa macana Diore cáti nʉcʉbʉgoquẽna caroorije na cátinucurijere átiqueticõaña . Tiere mʉja cápata Diore mʉja booquetiborã . To bairi tie caroorijere teeya .
60002017	Recommendation	Camaja nipetirã na nʉcʉbʉgoya . Diore caapipajeerã aniri ame maiña . Diore seeto nʉcʉbʉgoya . Gobierno ʉpaʉ nipetiro carotii majuu quenare cʉ nʉcʉbʉgoya .
44007025	Description	“ Yʉ yarã , ‘ Cacamotabojapaʉre cʉ cũñupi Dio Moisére , ’ yʉ ĩ tʉjʉ tʉgooñagarãma , ” caĩ tʉgooñabajupʉ Moisé . Na maca to bairi wame caĩ tʉgooñaqueti majuucõañuparã .
50003002	Violence	Caroorã , jocarãna , “ Cristo yarã majuu jã ã , ” caĩrãre na tʉjʉ majiña . Na apiqueticõaña mʉjaa . “ Judío maja na cátinucurije , circuncisión cátana mani ã , to bairi Cristo yarã mani ã , ” ĩma naa .
56001016	Sin	“ Diore camajirã jã ã , ” ĩbaopʉnana caroorije átinucuma . To bairo rooro na cátinucurijere tʉjʉrã , “ Caĩtorã ãma , Diore camajirã me ãma , ” mari ĩ maji . Dio cʉ caboorijere cabai botiorã ãma . Na majuuna na caboorijere Dio cʉ catʉjooquẽtie jetore átinucuma . Caroa macare áti majiquẽema .
45010002	Faith	Na cãniere ocõo bairo áama : Dio cʉ caboorijere átigabana quena cʉ caboorije majuu cariape api majiquẽema .
47001004	Grace	To cãnacã nina mani capopiye tamʉoro mani catʉgooña ocabʉtiro átinucumi Dio . To bairi mani quena aperã capopiye tamʉorãre na catʉgooña ocabʉtipere mani átinemo maji . Tʉgooña ocabʉtiriquere Dio manire cʉ cajoorore bairona mani quena na catʉgooña ocabʉtipere mani joo maji .
55002015	Recommendation	To bairi Dio mʉre cʉ cáti rotirijere mʉ camajiro cõo caroaro ája , aperãre Dio ye quetire buiori . “ Caroaro cʉ̃re yʉ cáti rotirijere áami Timoteo , ” Dio mʉre cʉ ĩato ĩi , Dio ye queti caroaro cariape macaje jeto aperãre na ĩ buionucuña . To bairo caroaro ácʉ Diore mʉ tʉgooña boboquetigʉ .
53002004	Description	
49006004	Recommendation	Mʉjaa capacʉa mʉja punaare tutibʉjari na rotiri na capunijiniro na ĩquẽja . Caroaro maca na buioya , mʉjaare na cabai netoo nʉcaquetiparore bairo ĩrã . Mani Ʉpaʉ Jesucristo cʉ caboorore bairo na rotiya caroaro na catʉgooña nʉcʉbʉgoparore bairo ĩrã .
45008037	Grace	To bairi to cãnacã wame rooro tamʉobana quena Diore apiʉja janaquetiri mani nʉca ocabʉti maji , Jesucristo manire cámáii manire cʉ cátinemoro maca .
44026014	Violence	To bairo cabairi paʉna nipetirã jã caroca cumu peticoapʉ . Roca cumu acʉpʉ jĩcaʉ hebreo ye mena yʉ cʉ cawadarijere yʉ caapiwʉ yʉa : “ Saulo , ¿ nope ĩi caroorijere yʉre mʉ áati ? Mʉ majuuna mʉ rooye tuu yʉ yarãre rooro na átiri , ” yʉ caĩwĩ .
66002009	Sin	Yʉa yʉ maji nipetirije mʉja cabainucurijere . Aperã mʉjaare na cateerije jʉgori popiye mʉja tamʉo . Bopacooro mʉja bai . To bairo baibana quena caroa majuu Dio mʉjaare cʉ cajoorije macare pairo majuu mʉja cʉgo . Yʉ maji rooro majuu caĩtorã mʉjaare na cawada pairijere . Judío maja rooro majuu ĩma mʉjaare . To bairi , ‘ Judío maja mani ã , Dio yarã majuu mani ã , ’ ĩbana quena jocarãna ĩnucuma . Sataná yarã maca ãma naa .
46013006	Faith	Aperã rooro na cáto tʉjʉrã wariñuuquẽnama . Caroaro , cariape jeto na cátinucurije macare tʉjʉ wariñuurãma .
59001021	Recommendation	To bairi caroorije mʉja cátiere áti janacõaña . Caroori wame mʉja catʉgooñari wame quenare tʉgooña janacõaña . To bairi Dio Wadarique manire cʉ cacũri wame cõona caroaro apiʉjaya mʉjaa . Tiere mani caapiʉjaata mani yeri cayajibopere mani netoogʉmi Dio .
46003006	Grace	Nemoona Jesu ye quetire mʉjaare yʉ cabuio jʉgowʉ . Jesucristo ye quetire mʉjaare buio jʉgoʉ jĩcaʉ cʉ caoterore bairo mʉjaare yʉ cápʉ́ . Yʉ bero Apolo mʉjaare cabuionemoñupi Jesu ye quetire . Cʉ maca oteriquere to jiniqueticõato ĩi oco piori majocʉre bairona mʉjaare cájupi . Dio maca tiere to cabʉcʉaro cájupi . To bairo ácʉ cʉ̃re mʉja caapi nʉcʉbʉgonemoro cájupi Dio .
66014008	Sin	Cʉ̃a , ángel cʉ bero cawʉ ʉjawĩ apeĩ tunu . Cʉ maca : — Mere yua , na recõami Dio Babilonia na caĩri maca macanare . Ti maca pairi maca macanare na recõami yua . Na maca rooro nare jʉ́go átinucuma ti yepa macanare . “ Jãre bairo ája mʉja quena mʉja rupaʉri macaje caroorije majuure , ” ĩ rotiricarore bairo cámá ti maca macana Babilonia macana . To bairi na recõami Dio , caĩ wadawĩ ángel apeĩ .
43015014	Recommendation	Yʉ carotirijere cána mʉja cãmata yʉ mena macana majuu mʉja anigarã .
62005021	Recommendation	Yʉ punaa riapere bairona yʉ catʉgooñarã mʉja cãno apeye mʉjaare yʉ buio tʉjapa . Apeye camaja na cáti nʉcʉbʉgorije uniere Dio ye cãniquẽtiere nʉcʉbʉgoqueticõaña . Dio jetore cʉ nʉcʉbʉgoya . To cõona ã .
55003006	Sin	Na mena macana jĩcaarã ape wiiripʉ aáteñanucuma . To bairo aáteñarã wiiripʉ jãa , ocõo bairo cãromiare na ĩnucuma : “ Dio ye quetire mʉjaare jã buiorã apʉ́ , ” na ĩtoma . To bairo na caĩtorijere na apiʉjama cãromia caroaro catʉgooña ocabʉtiquẽna . Noo na caboorije caroorijere caʉgari peanucurã , na cabuiorijere apiʉjama cãromia caroaro catʉgooña ocabʉtiquẽna .
49004015	Faith	Cariape macaje jetore api nʉcʉbʉgori tiere mani mena macanare mani ame buiogarã , ame mairi . To bairo caroa macaje ame buiori mani Ʉpaʉ Cristo caroaʉ cʉ cãnore bairo mani ani ʉja aágarã .
49004003	Faith	Dio Espíritu Santo cʉ ya poa macana mena , mani mena cʉ cãno jĩcaʉ punaare bairona cãniparã mani ã . To bairi aperã Diore caapiʉjarã mena caroaro ãña .
44009005	Description	To bairo cʉ caĩrijere apii : — ¿ Ñamʉ yʉre mʉ wadati mʉa ? caĩñupʉ Saulo . — Jesu yʉ ã , rooro mʉ cátigaʉna . Mʉ majuuna mʉ bai rooye tua rooro yʉ yarãre na átinucubacʉ , cʉ caĩñupʉ .
60003015	Recommendation	Roorije mʉjaare na cátie to nibao joroquena , “ Cristo yʉ Ʉpaʉ , yʉ yeripʉre ãmi , ” ĩ tʉgooñari yeri ocabʉtiya . Jĩcaarã , “ ¿ Nope ĩrã Cristore cʉ mʉja apipajeeti ? ” mʉja jeniñagarãma . To bairo mʉjaare na cajeniñapere nare mʉja caĩ yʉpa wamere tʉgooña majiña . To bairi cariapena na mʉja yʉ́ majigarã . Caroa yʉjʉ ñuuro wadarique mena , nʉcʉbʉgorique mena nare mʉja boca ĩ majigarã .
44007033	Recommendation	To bairo cʉ cáto Dio , “ Yʉre mʉ canʉcʉbʉgorije iñoori mʉ rʉpo jutiire weya , ati paʉpʉ yʉ cãno maca , ” cʉ caĩñupʉ Dio caʉ̃rijepʉre cãcʉ .
62002024	Faith	To bairi nemoona Jesu ye quetire mʉja caapiriquere apiʉjacõa aninucuña . Cʉ ye quetire nemoona mʉja caapiriquere mʉja caapiʉjacõa aninucuata Dio mena , cʉ Macʉ Jesucristo mena caroaro mʉja anicõa aninucugarã .
43008051	Faith	Cariapena mʉja yʉ ĩ : Yʉ cabuiorijere caapiʉjarã bai yajiquetigarãma , caĩwĩ Jesu .
66020011	Description	Cabero yʉ catʉjʉjowʉ tunu ruiricaro pairi cumuro , caʉpaʉ cʉ caruirica cumuro , cabotiri cumurore . Topʉ caruii quenare cʉ yʉ catʉjʉwʉ . To bairo yʉ catʉjʉro ʉmʉrecoo capeticoapʉ . Yepa quena capeticoapʉ . Cabero cabaunemoquẽpʉ yua .
46006013	Recommendation	Ocõo bairo camaja na caĩnucuri wamere cariape ĩma : Ʉgarique mani paropʉ cãnipe ã . Mani paro maca ʉgarique cãnipa paʉ ã . Dio maca tie capetiro átigʉmi . Mani paro manigaro . Ʉgarique quena manigaro . To bairo to cayajibato quena mani rupaʉ cáti epericarã cʉtipa rupaʉ me ã . Jesucristo cʉ cabooro maca cátipa rupaʉ ã . Cʉna mani rupaʉ Ʉpaʉ ãmi . To bairi cʉ caboorije macare cátipe ã manire .
45006011	Faith	To bairi , Jesucristo cʉ cabairicarore bairona bairãna mani bai ĩrã , ocõo bairo ĩ tʉgooñaña mʉjaa : “ Jesucristo manire cʉ cabai yajibojaricarã aniri mani majuuna mere cabai yajiricarã cãnare bairona mani bai cãni jʉgorique cañuuqueti yericʉtaje . To bairi cabai yajiricʉ cʉ cáti majiquẽtore bairona mani quena caroorijere cáti ʉjáaquetiparã mani ã . To bairi catiipʉ Dio cʉ caboorije macare cátiparã mani ã , Jesucristo yarã aniri , ” ĩ tʉgooñaña mʉjaa .
47002014	Faith	Yʉ catʉgooñarique pairique to cãnibato quena Diore yʉ ĩ wariñuu . Jesucristo jʉgori caroaro mani cátipere mani átibojami Dio . Cʉ ye quetire mani cabuioro manire camatagarã nipetirãre na netonucumi Dio . To bairi mani jʉgori cʉ ye quetire aperã quena na caapi majiro áami Dio . To bairi caroaro cajʉti ñuurije cajʉti jejarore bairona nipetiropʉ jeja peticoapa Jesu ye queti quena .
62001005	Grace	Jesucristo jãre cʉ cabuioepe mʉjaare buio nutuana jã áa . Ocõo bairo jã caĩ buiowĩ : Dio caroaʉ ãmi . Caroorije mácʉ ãmi . Cabujurijere bairona caroaʉ ãmi . Canaitĩarijere bairo baiquẽemi Dio .
43006037	Grace	Yʉ Pacʉ , “ Cʉ̃re api nʉcʉbʉgogarãma yʉ Macʉre , ” cʉ caĩrã nipetirã yʉre api nʉcʉbʉgogarãma . Yʉre na caapi nʉcʉbʉgoro na booqueticõa yʉ baiquetigʉ .
58013001	Recommendation	Jĩcaʉ punaa na cabairore bairona ame maicõa aninucuña , Jesucristore caapipajeerã aniri .
58007025	Grace	
43019015	Violence	To bairo cʉ caĩro apirã caawajanemowã : — ¡ Cʉ̃re na jĩacõato ! ¡ Yucʉ tẽorica pãipʉ cʉ na papua jĩa rocacõato ! caĩwã . To bairo na caĩ awajanemoro apii : — ¿ Mʉja Ʉpaʉrena yucʉ tẽorica pãipʉre na yʉ papua jĩa roticʉti ? na caĩwĩ Pilato . To bairo cʉ caĩro sacerdote maja ʉparã ocõo bairo cʉ caĩwã : — Jã ʉpaʉ jĩcaʉna ãmi , romano maja ʉpaʉ majuu .
45011005	Grace	To bairona bai ati rʉmʉri quenare . Elías cʉ cãna yʉteapʉ jĩcaarã camajare Dio cʉ cabeje cũricarore bairona ati rʉmʉri quenare na bejecõa aninucumi Dio cʉ yarã cãniparãre . Na bopaca tʉjʉri to bairo na bejecõa aninucumi yucʉ quenare .
66017002	Sin	Ĩ yua , yʉ caĩwĩ tunu : — Ati yepa macana ʉparã co mena caroorije cámá . Caroorã caroore na cáti eperore bairo na quena atio yere apeye uniere , to bairo co caqueti buiorije quenare caboo netowã . To bairi rooro majuu cámá ati yepa macana quena . Caeti cumu pairã rooro na caeti cumu mecʉnucurore bairona rooro majuu cámá na quena , co carotirore bairona , yʉ caĩwĩ ángel .
45012010	Recommendation	Jĩcaʉ punaare bairo mani ã , Cristore caapiʉjarã aniri . To bairi caroaro ame mairi ame átinemoña . Mʉja majuuna mʉja camairo netoro aperã quenare na maiña .
45008014	Faith	Noa Espíritu Santore cáti ʉjarã una Dio punaa ãnaa baima .
66012003	Description	To bairo co catamʉori paʉna ʉmʉrecoopʉ apeĩ cabuia ejawĩ tunu . Dragón cawamecʉcʉ majuu cabuia ejawĩ . Cajũaʉ capaii majuu cãmi . Siete majuu carʉpoaricʉmi . Diez majuu cajawiaricʉmi . To cãnacã rʉpoapʉrena caajiyari betori cãmʉ , caʉparã na capejarije unie .
45008017	Faith	To bairi Dio Macʉ Cristo caroare cʉ cacʉgorore bairona mani joogʉmi Dio mani quenare . Dio punaana aniri cʉ ye caroare cacʉgoparã mani ã . To bairi Cristo yere ána mani catamʉoata quena , cʉ̃re bairona caroaro majuu cãni wariñuurã mani anigarã .
54005017	Recommendation	Apeye tunu . To macana Jesure caapiʉjarã nare cajʉgo ãna macare na nʉcʉbʉgoato . Aperã netoro Jesu yere cabuiorãre caroaro majuu nare canʉcʉbʉgope ã . Dio ye queti ucarica pũuro ocõo bairo ĩ : “ Wecʉ trigore cawãiaʉ catu amojoreire tiere ʉgaremi ĩrã cʉ rijerore cajia bipequetipe ã . ” Ape paʉ ocõo bairo ĩ ucarique ã : “ Paari majocʉre cariape cʉ cawapayepe ã . ” To bairona Jesure caapiʉjarãre cajʉgo ãnare cátinemope ã na quenare .
46008007	Sin	To bairo to cãnibato quena Jesure caapiʉjarã jĩcaarã , “ Wericarã ñe unie maama , ” caroaro ĩ majiquẽema . Tirʉmʉpʉ na quena Dio cãniquẽna wericarãre canʉcʉbʉgorã cãnibajupa . To bairi yucʉ quenare waibʉcʉ rire Dio cãniquẽnare aperã na cajeni bʉgariquere na caʉgaata , “ Caroorije mani áa , ” ĩma . “ Wericarã ñe unie maama , ” caroaro ĩ tʉgooña ocabʉtiquetibana jʉtiritirãma tiere na caʉgaata .
43015002	Grace	Yʉre caapi nʉcʉbʉgonucurã ti wʉ rʉpʉrire bairona ãma . Ʉje wʉre caotericʉ carica mani rʉpʉrire pajure recõaʉmi . Ape rʉpʉri caricacʉti rʉpʉri macare capee to rica cʉtinemoato ĩi pajure rʉgoboʉmi . To bairo cʉ cátore bairona yʉre caapi nʉcʉbʉgo quetinucurãre na regʉmi Dio . Yʉre caapi nʉcʉbʉgorã macare netobʉjaro caroare na áparo ĩi caroorije na cátinucurijere na rebojagʉmi Dio .
60005003	Recommendation	Apeye unie carotiri majare bairo mʉja majuuna yeri ocabʉti uwiorã na baiqueticõaña Diore caapipajeerãre mʉjaare cʉ cacote rotirãre . Caroaro ãnajecʉja . Na quena caroaro mʉja cãniere tʉjʉrã caroaro anigarãma .
52004013	Recommendation	Jesucristore caapiʉjaricarã mere cabai yajiricarã na cabaipere mʉjaare yʉ ĩ buiopa . Tiere majirã seeto mʉja tʉgooñarique paiquetigarã mʉja yarã Jesure caapiʉjarã na cabai yajiro . Na quena cʉ mena to cãnacã rʉmʉ anicõa anigarãma . Jesure caapiʉjaquẽna maca , “ Cʉ mena jã anicõa aninucugarã , ” ĩ majiquẽema . To bairi seeto tʉgooñarique paima na yarã na cabai yajiro .
58011029	Description	Cabero Israel maja Diore api nʉcʉbʉgorã Mar Rojo na caĩri ya capairi ya majuu capeñañuparã . Caoco mani yepa aátatore bairona capeñañuparã . To bairo na cáaáto tʉjʉrã Ejipto macana na quena na cáaáta wãrena caʉjabajuparã , na ñegarã . To bairo baibana carua yaji peticoajuparã .
44007020	Description	To bairo cabairi paʉ cabuiayupʉ Moisé yua . Caroaʉ cãnipaʉ buiaʉ cabaiyupʉ . Itiarã muipua cʉ pacʉ ya wiipʉre cʉ cacoteyuparã caũpuʉacãre .
58005002	Grace	To bairi cʉ̃a sacerdote maja ʉpaʉ camajocʉna cãcʉ aniri Dio cʉ caboori wame cáti maji petiquẽcʉ ãmi . Cʉ quena nare bairo caroorije cácʉ ãmi . Nare bairo cãcʉ aniri cʉ yarãre caroaro cáti ocabʉti majiquẽnare na ĩ buio majimi , na ĩ punijiniquẽcʉna .
45013012	Recommendation	Camaja ati yepa macana rooro na cáti ãnona tunu atígʉmi Jesu . To bairi ati yepapʉ caroorã watoapʉ mani cãni yʉtea petoacã mena peticoato bai . Yucʉacãna Jesu cʉ yarãre manire jee aágʉmi cʉ tʉpʉ , caroorije camanopʉ . To bairi ati yepa macana caroorije na cátinucurije uniere cáti janaparã mani ã . Caroa macaje Dio cʉ catʉjoorije macare cátinucupe ã .
49006009	Recommendation	Mʉjaa capaabojari majacʉna to bairona caroaro na ája mʉja quena . “ Mʉjaare yʉ quẽgʉ caroaro mʉja capaaquẽpata , ” na ĩ tutiqueticõaña . Mʉja quena nare bairona ʉmʉrecoopʉ caʉpaʉcʉna mʉja ã . Cʉ maca jĩcaro cõona mani tʉjʉmi Dio paari majare mani nipetirã ati yepa cãnare .
45012015	Recommendation	Noa cawariñuurãre na wariñuunemoña . Aperã cayeri tʉgooñarique pairãre tʉgooña ocabʉtiriquere na buioya .
45002005	Sin	Cʉ̃re mʉja caapiʉjapere mʉjaare cʉ cayuubato quena Diore mʉja apiʉjagaquẽe . Caroorije mʉja cátiere mʉja jʉtiriti yeri wajoagatee . To bairi netobʉjaro mʉja popiyeyegʉmi Dio . Cariapena cʉ̃re cabooquẽnare caroorije na cátaje wapa nare cʉ capopiyeyeri rʉmʉ cãnopʉ mʉja átigʉmi .
44014019	Violence	Cabero judío maja Antioquía macana , Iconio na caĩri maca macana Listrapʉ caejayuparã . Eja , to macanare Pablo jãare na cabuio matayuparã tunu . To bairo na caĩ buioro to macana nare bairona Pablo jãare na capunijiniñuparã . To bairi Pablore ʉ̃ta rupaari cʉ re jĩa , maca tʉjaropʉ cʉ cane aá rocayuparã . “ Mere yajicoapi , ” cʉ caĩ tʉgooñabajuparã .
43013021	Description	To bairo ĩri bero Jesu seeto catʉgooñarique paiwĩ . Tʉgooñarique pai , caroaro jã caĩ buiowĩ : — Cariapena mʉjaare yʉ ĩ . Jĩcaʉ mʉja mena macacʉ yʉre catʉjʉteerãre yʉre na wadajãgʉmi , yʉre na ñeato ĩi , caĩwĩ .
48003022	Faith	Dio ye queti ucarica pũuripʉ ocõo bairo ĩ ucarique ã : “ Caroorije cáticõana ãma camaja nipetirã . Caroorije cána jeto na cãno maca na popiyeyegʉmi Dio , ” ĩ ucarique ã . To bairi cajʉgoyepʉ Abrahãre Dio cʉ̃re cʉ caĩ majio cũriquere bairona bai . Jesucristo , Abraham pãrami ape yʉtea macacʉre mani caapi nʉcʉbʉgoro manire netoo catiomi Dio .
66011007	Violence	To bairo camajare na caqueti buio yaparoro apeĩ buti wamʉ ejagʉmi caʉ̃cʉari opepʉ cajañaricʉ . Cauwioʉ majuu ti opere buti wamʉ ejagʉmi yua . To bairo buti wamʉ eja , Dio ye queti cabuiobojarã pʉgarã mena ame quẽgʉmi . Na mena ame quẽ , to cõona cauwioʉ maca na jĩa recõagʉmi .
58003014	Faith	To bairi nemoona cʉ̃re mari caapipajee jʉgoeparore bairona to cãnacã rʉmʉ to bairona caroaro cʉ caapipajeecõa aninucupe ã . Mari cãni rʉmʉri cõo to bairo jeto mari cãmata cʉ mena macana mari anigarã .
45008010	Faith	Mʉja maca cʉ yarã mʉja ã . To bairi mʉjaapʉre ãcʉmi Cristo . To bairi Dio , “ Cañuurã ãma , ” mʉja ĩ tʉjʉʉmi mʉja quenare . To bairo cʉ caĩ tʉjʉrã aniri mʉja yeri to cãnacã rʉmʉ cʉ mena caroaro cãnicõa aniparã mʉja ã , caroorije mʉja cátibata rupaʉ cayajicoatie to cãnibato quena .
44007052	Sin	Mani ñicʉa Dio ye quetire buiori maja cãniñaricarã nipetirãre na capopiyeyeyuparã . Caroa majuʉ camajare canetoo catiopaʉ cʉ cáatípere cabuio jʉgoyeyeri majare na cajĩa recõañuparã . Mʉja quena camajare canetoo catiopaʉre Dio Macʉrena aperãre cʉ mʉja cajooyupa , “ Cʉ jĩacõaña , ” ĩrã .
48005021	Sin	Aperã yere boo tʉjʉma , emagarã . Aperãre cajĩarã ãma . Caeti cumu pairã ãma . Eti cumubana caroorije áti netonucuma . Capee to bairije cátinucurã ãma ati yepa macana Espíritu Santore caapiʉjaquẽna . Na caʉgari pearije jetore cátinucurã ãma . To bairi tiere cáticõana mani Ʉpaʉ Dio cʉ cãnopʉ aáquetigarãma naa . Mere tiere tirʉmʉpʉ mʉjaare yʉ caĩ buiotʉgawʉ . Yucʉ quenare to bairona mʉjaare yʉ ĩ buio tunu .
43012036	Faith	Yʉ maca mʉjaare cajĩa bujubojaʉre bairo cabaii yʉ ã , mʉja mena ãcʉ . Mʉja tʉpʉ yʉ cãno yʉre apiʉjaya . To bairi mʉja quena aperãre cajĩa bujubojarãre bairona mʉja anigarã mʉja quena , yʉ ye quetire na buiorã , caĩwĩ Jesu . To bairije ĩ buio yaparoʉ Jesu na cayaji weocoami yua .
58003002	Faith	Tirʉmʉpʉ macacʉ Moisére Dio cʉ̃re cʉ cáti rotiri wamere bairo caroaro na cátibojayupʉ Moisé Dio yarãre Israel macanare . To bairi Jesu quena Moisé ãnacʉ cʉ cátibojaricarore bairona Dio cʉ̃re cʉ cáti rotiri wame caroaro Dio yarãre na cátibojayupi Jesu .
56003006	Grace	Jesucristo marire canetooricʉ jʉgori marire cajoo netowĩ Dio cʉ Espíritu Santore .
44004036	Description	Jĩcaʉ to bairo cácʉ cãñupʉ José cawamecʉcʉ . Levita poa macacʉ cãñupʉ . Chipre na caĩri paʉ cabuiaricʉ cãñupʉ . Apóstol maja “ Bernabé ” cʉ caĩñuparã . Na ye mena “ aperãre tʉgooña ocabʉtiriquere cajoʉ ” ĩrica wame ã .
48006009	Recommendation	To bairi caroa mʉja cátiere quepequeticõaña mʉjaa . Caroaro mani cátiere mani caquepequẽpata caroaro mani wapa joogʉmi Dio ape rʉmʉpʉ .
48002019	Faith	Tirʉmʉpʉ ocõo bairo yʉ caĩ tʉgooñabapʉ : “ Moisé cʉ carotirique jʉgori jeto Dio mena caroaro ani majirique ãno , ” yʉ caĩ tʉgooñabapʉ . To bairo ĩ tʉgooñabacʉ quena yʉ cáti peo majiquẽpʉ . “ To bairi Moisé ãnacʉ cʉ cáti rotirique jʉgori caroaro Dio mena yʉ ani majiquẽe , ” yʉ caĩ majiwʉ , áti peo majiquetibacʉ . To bairi tiere yʉ catʉgooña janawʉ , Jesucristo macare api nʉcʉbʉgogʉ . To bairi yucʉacãre Jesucristore api nʉcʉbʉgori Dio mena caroaro yʉ anicõa .
66011001	Recommendation	Cabero yʉ cajoowĩ ángel tuericʉre bairo cãnii , cõoñaricʉre . To bairo tiire yʉ joo : — Ʉ̃jʉ , atii cõoñaricʉ , yʉ caĩwĩ . — Dio ya wiire cõoñaʉja . ¿ Noo cõo pairi wii to ãti ? Ti wiipʉ Diore áti nʉcʉbʉgorã cajʉti ñuurijere na cajoe buje mʉgori cajawo quena , ¿ noo cõo pairi cajawo to ãti ? ĩi cõoñaʉja , yʉ caĩwĩ . — To macana Diore cajeni nʉcʉbʉgorã quena , ¿ noo cõo majuu na ãti ? ĩi na mʉ cõoñawa , yʉ caĩwĩ .
66014004	Description	Na roque ati yepa macana rooro na cáti uniere cátiquẽjuparã . Áti eperique uniere caroorijere cabooquẽjuparã naa . Cañuurã majuu cãñuparã . Cordero cawamecʉcʉ cʉ cátore bairo caroare cájuparã . Caroaro cʉ caapiʉjayuparã . To bairi Dio cʉ canetoo jʉgóricarã cãñuparã . Dio yarã , to bairona Cordero yarã cãñuparã naa , cʉ canetoo jʉgóricarã majuu .
66009007	Description	To bairi naa diroa maca caballoare bairo cabauwã . Caballoa camaja caame quẽrãre caumarãre bairo cabauwã diroa , come ajeri cajañarã aniri . To bairi na rʉpoari buire capejawã carupa betori uniere . Ʉparã na capejari betori , caajiyari betori uniere bairo cabaurijere capejawã na rʉpoaripʉre . Camaja riyarire bairo cariyaricʉma .
60002016	Recommendation	Dio cʉ carotiriquere mari cátiquetibato quena mari camajirioyupi Dio . To bairi , “ Caroorije marire cʉ camajiriobojaro ĩrã caroorijere mari átinucu anicõagarã , ” ĩ tʉgooñaqueticõaña . Ocõo bairo maca ĩ tʉgooñaña : “ Yʉre mairi caroorije yʉ cátajere camajirioyupi Dio . To bairi yʉ quena cʉ mai , cʉ caboorije macare yʉ átigʉ , ” ĩ tʉgooñaña .
54004010	Faith	Tiere na apiʉjaato ĩrã mani maca popiye mani bai . To bairo popiye baibana quena , mani paa janaqueticõagarã . Dio cʉ caqueti buio cũriquere mani queti buiocõa aninucugarã . Mani Ʉpaʉ Dio cacaticõa aninucuʉ manire cʉ caĩricarore bairona manire átigʉmi . Manire netoogʉmi . Nipetirãre canetoo majii ãmi Dio . To bairo nipetirãre na netoo majibacʉ quena cʉ ye quetire cariape caapi nʉcʉbʉgorã jetore na netoogʉmi yua .
58010029	Sin	To bairo nare na capopiyeyeriquere tʉgooñarã , ¿ dope bairo mʉja tʉgooñati mʉjaa Dio Macʉre jĩcaʉri cabai botiorãa ? Dio Macʉ carií yajibojayupi , camajare na yʉ catiogʉ ĩi . To bairo jĩcaʉri , “ Cãni majuurije me ã Cristo ye , cʉ cabuiori wame , ” ĩrãma . Cristo nare cʉ carií yajibojarique to anibao joroquena , “ Ñee unie maa , ” ĩrãma . To bairona ĩrãma , Cristo nare cʉ canetoo catiogarije to anibao joroquena . To bairona Dio Espíritu Santo cʉ catʉjʉ maibanana cʉ cabai botiorãre netobʉjaro na popiyeyegʉmi Dio . Moisépʉre Dio cʉ carotirique cabai botiorãre na cʉ capopiyeyerique netoro na popiyeyegʉmi Dio .
43020021	Grace	Cʉ maca jã caĩnemowʉ tunu : — Caroaro wariñuurique mʉjaare to ãmaro . Yʉ Pacʉ yʉre cʉ cajooricarore bairona yʉ quena yʉ ye quetire buio rotii mʉjaare yʉ joo .
65001016	Sin	Aperã na cáti aniere , “ Ñuuquẽe , ” ĩnucuma . Aperã na cãniere ĩ wada painucuma . Na majuuna caroorije na cátigari wame átinucuma . “ Jã jeto camajirã jã ã , ” jocarãna ĩnucuma . Aperãre , “ ‘ Caroarã mʉja ã , ’ nare mani ĩtorã , caroaro jãre na áparo ĩrã , ” ĩtonucuma , na majuuna .
66006015	Description	To bairo ati yepa macana nipetirã maca tiere tʉjʉrã cauwibʉjawã . Caʉparã , na ẽorobʉja carotirã quena , polisía maja ʉparã quena , pairo caapeyecʉna quena , catutuarã quena , nipetirã cauwibʉjawã . Capaabojari maja , na majuuna capaarique rotirã quena nipetirã cauwibʉjawã . Uwibana caruticoama aperopʉ ʉ̃ta yucʉpʉ . Ʉ̃ta yucʉpʉ ruti aá , ʉ̃ta totiripʉ , ʉ̃ta rupaa watoaripʉ caruti ejanumu peticoama .
66021008	Sin	Aperã maca uwirã yʉ ye quetire caapiʉjaquẽna maca asufre mena caʉ̃ri peropʉ anigarãma . Yʉre caapi nʉcʉbʉgoquẽna quena , caroorije cáticõana quena , aperãre cajĩarã quena , cáti epericarãcʉna quena , cumu ãnajere cána quena , Dio cãniquẽna wericarãre cáti nʉcʉbʉgorã quena , caĩto pairã quena , nipetirã to bairona cabairã peropʉ aágarãma asufre mena caʉ̃ri peropʉ na ye wapa . To bairo tamʉori pʉgani cabai yajiricarãre bairo yajinemogarãma , caĩwĩ Dio .
44022016	Recommendation	Yoaro mee ája . Nemoo Jesure apiʉjari , ‘ Caroorije yʉ cátajere majirioya , ’ cʉ ĩña . To bairi , ‘ Coje rericarore bairona Dio caroorije yʉ cátajere yʉ majiriobojami , ’ ĩri bautisa rotiya , ” yʉ caĩwĩ Ananía , caĩwĩ Pablo .
66009008	Description	Cãromia poa ñapore bairo capoacʉma tunu . Yai jũarã opire bairo caopicʉma .
55002024	Recommendation	Mani Ʉpaʉ Dio cʉ yarã cʉ carotirã caroaro na cãno boomi . To bairi aperã mena caame wada neto quẽtiparã ãma . Caroaro maca aperã mena cãniparã ãma . Caroaro aperãre Dio yere cabuio majirã cãniparã ãma . Capunijiniquẽna na ãmaro , Dio ye quetire cabuiorã anigarã .
51002005	Faith	Mʉja tʉpʉ aniquetibacʉ quena seeto majuu mʉjaare yʉ tʉgooñanucu . Yʉ wariñuu caroaro mʉja cáti aniere , Cristore mʉja caapiʉjarije queti apiri yua .
60003012	Sin	Mari Ʉpaʉ Dio caroaro na tʉjʉ pojeroomi cʉ yarã jetore . Cʉ̃re na cajeniro na apimi . Rooro cána macare na átinemoquetigʉmi Dio , ĩ ucarique ã .
53002013	Faith	Jã yarã , mani Ʉpaʉ Dio cʉ camairã mʉja ã mʉja quena . Nemoopʉre cãni jʉgori paʉpʉre mʉjaare cabejeyupi Dio cʉ yarã cãniparãre , cʉ ye quetire cariape macajere caapi nʉcʉbʉgoparãre . To bairo cabaiparãre mʉjaare cabejeyupi , cʉ canetooparãre , cʉ Espíritu Santo cʉ caocabʉtirije mena caroare cátiparãre . To bairona cãna na ãmaro ĩi nemoopʉna mʉjaare cabejeyupi Dio . To bairo Dio cʉ cabejericarã mʉja cãniere majirã Diore caĩ wariñuunucuparã jã ã , mʉja cãniere tʉgooñari .
66022011	Recommendation	— Caroorije cánare yʉ cacũwʉ yʉ careparãre mere . To bairi caroorije cáticõa ãna to bairona na áticõato . Caroorã aniri to bairona na anicõato na quena . To bairi caroaro cáticõa ãna maca to bairona na áticõa ãmaro . Caroarã cãna aniri to bairona caroarã na anicõato , yʉ caĩwĩ .
44002038	Faith	To bairo na caĩro : — Caroorije mʉja cátaje jʉtiritiri Jesucristore apiʉjaya mʉja nipetirã . Cʉ apiʉjari , “ Jesucristo , caroorije yʉ cátajere yʉ majirioya , ” cʉ ĩña . To bairo cʉ ĩri bautisa rotiya . To bairo mʉja cáto Espíritu Santore mʉja joogʉmi Dio , na caĩñupʉ Pedro .
52005015	Recommendation	Jĩcaʉ rooro mʉjaare cʉ cápata caroorije cʉ áti amequeticõaña . Caroa macare cʉ ája . Aperã nipetirãre caroa jeto na ája .
45001027	Sin	Caʉmʉa quena to bairona caroaro nʉmo cʉtajere booquetiri na majuuna caʉmʉa anibana quena caroorije ame áti epecõama caboboorijere . To bairo na majuuna seeto caroorije na cátie wapa cariape na popiyeye majuucõagʉmi Dio to bairo rooro cánare .
50002018	Recommendation	To bairi mʉja quena wariñuuña yʉ cawariñuurore bairona .
44003019	Recommendation	To bairi caroorije mʉja cátiere jʉtiriticõari , “ Mani catʉgooñarijere jã wajoagarã , ” ĩri Cristore apiʉjaya mʉjaa . To bairo mʉja cáto caroorije mʉja cátaje majiriogʉmi mani Ʉpaʉ Dio . Caroa ani tʉgooña yerijã wariñuuriquere mʉja joogʉmi .
66021025	Description	Ti maca macaje joperire biaquetigarãma . Pãrica joperi jeto anicõa aninucugaro to cãnacã rʉmʉ . Ti macapʉre ñami manigaro .
43006054	Faith	Yʉ rupaʉre caʉgarã maca , yʉ riíre caetirã maca catícõa aninucugarãma . Na cabai yajiricaro bero ati yepa capetiro nare yʉ tunu catiogʉ .
43019011	Sin	To bairo Pilato cʉ caĩro ocõo bairo cʉ caĩwĩ Jesu : — Dio to bairo mʉre cʉ cáti rotiquẽpata to bairo yʉ cabaipere carotii mʉ aniquetiboʉ . To bairi mʉ tʉpʉ yʉre cajooricʉ mʉ netoro cabai bui pacoʉ ãmi .
59002017	Faith	To bairona , “ Diore yʉ apiʉja nʉcʉbʉgo , ” ĩbana quena caroaro mani cátiquẽpata caĩ jocarã mani ã .
45008003	Sin	Mani majuuna cañuurã mani ani majiquẽe , Moisépʉre Dio cʉ carotiriquere cáti peo majiquẽna aniri . To bairo mani cabairijere tʉjʉri Dio cajooyupi cʉ Macʉre caroorije mani cátiere cawapayebojapaʉre . Cañuurã , cʉ yarã mani cãniparore bairo ĩi cʉ cajooyupi cʉ Macʉre . Mani camaja caroorije cána rupaʉre bairona carupaʉcʉcʉ cãñupi Dio Macʉ Jesu . To bairi manire bai yajibojaʉ , caroorije mani yeripʉ cãniere cawapaye re peocõañupi .
60003014	Recommendation	To bairi caroare mʉja cátie wapa rooro mʉjaare na cátibao joroquena wariñuurique macare mʉja joogʉmi Dio . To bairi na uwiquẽja . Tʉgooñarique paiquẽja .
51003021	Recommendation	Mʉjaa , na pacʉa maca mʉja punaare cariape na ĩri na cʉgoya . Seeto tuti netoquẽnana na buioya , mʉjaare na capunijini tʉgooñarique paiquetiparore bairo ĩrã .
66018002	Sin	To bairo cabairo ángel maca seeto baujaro ocõo bairo caĩ wadawĩ : — Mere yua , mere na recõagʉmi Dio Babilonia macanare . Ti maca capairi maca macanare na recõagʉmi yua . To bairi ti macapʉ camaja na camano wãtia Sataná yarã maca ani ejagarãma . Nipetirã caroorã ani ejagarãma . Yucaa una quena ani ejagarãma Babiloniapʉre .
62002022	Sin	Caĩtorã maca , “ Jesu Dio cʉ cajooricʉ me ãmi , cʉ Macʉna me ãmi , ” caĩrã ãma . Jesucristore cateerã ãma to bairo caĩrã . Mani Pacʉ Diore , cʉ Macʉ quenare apiʉjagaquẽema .
46011027	Sin	Ni ũcʉ tie comunión macaje mani Ʉpaʉ Jesu ye nʉcʉbʉgorique manona caʉgaʉ ũcʉ , caetii ũcʉ cabai buicʉcʉ anigʉmi . Mani Ʉpaʉ manire carií yajibojaricʉre canʉcʉbʉgoquẽcʉ ãcʉmi cʉ ũcʉ .
59002020	Faith	Caroaro mʉja tʉgooñaquẽe . Ricati mʉja tʉgooña . Ocõo bairo maca ani majuu : “ Dio jĩcaʉna ãmi mani cáti nʉcʉbʉgopaʉ . Cʉ̃re yʉ apiʉja nʉcʉbʉgo yʉa , ” caĩrã anibana quena aperãre mani cátinemoquẽpata Diore caapiʉja nʉcʉbʉgoquẽnare bairona mani ã . To bairi jocarãna , “ Diore yʉ apiʉja nʉcʉbʉgo , ” mani ĩcõa .
43018003	Description	Topʉ jã cãni paʉ polisía maja mena caejawĩ Judas . Aperã Dio wiire cacoterã polisía quena caejawã Judas mena . Sacerdote maja ʉparã , fariseo maja na cajooricarã cãma . Caroaro cabeju wamooricarã cãma . To bairi na cajĩa bujuricʉri mena cajĩa buju ejawã . Judas , Jesure cawadajãricʉ na mena cãmi . Jesu camaji tʉgayupi cʉ̃re cabaipere . To bairo majitʉgabacʉ quena na bocaʉ :
53003003	Grace	Mani Ʉpaʉ Dio cʉ caĩ cũriquere bairona manire cátibojaʉ ãmi , ĩtoquẽcʉna . To bairo manire cátibojaʉ aniri mʉja yeripʉre tʉgooña tutuariquere mʉja joogʉmi Dio . Caroorije mʉja cátiquetiparore bairo ĩi tʉgooña tutuariquere mʉja joogʉmi Dio . Caroorije mʉja cátiquetiparore bairo ĩi tʉgooña tutuariquere mʉja joogʉmi . Mʉja tʉjʉ ʉjagʉmi cañuuquẽcʉ majuu Sataná ñe unie rooro mʉjaare cʉ cátiquetiparore bairo ĩi .
44007021	Description	To bairi cʉ pacʉa , Ejipto macana cʉ jĩarema ĩrã , Moiséacãre Faraõ cawamecʉcʉ Ejipto macana ʉpaʉ maco cʉ̃re co cabopaca tʉjʉparore bairo co peta tʉacã cʉ̃re capooyuparã . To bairo na cátacʉacãre Faraõ maco cʉ bʉga , co tʉpʉ cʉ ne aá , cʉ camajooñupo yua .
66008005	Description	Cabero cʉna ángel ti bapapʉre cajãwĩ tunu pero niti caajiyarijere . Ti cajawo bui pero macaje niti jeeri ti bapapʉre cajee jã jiroocõawĩ . Jee jã jiroo yaparo ti bapare carocacõa joowĩ yepapʉre yua . To bairo cʉ cáto bʉpo seeto majuu capawĩ . To bairona apeye unie quena seeto cabʉjʉwʉ . Bʉpo cʉ cayaberije quena cayabewʉ seeto . Ati yepa quena cawãrewʉ seeto majuu yua .
66018003	Sin	To cãnacã maca macana maca Babilonia macana caroorije na cáti aniere tʉjʉma . Caroorije na cáti aniere tʉjʉri na quena na rupaʉ macaje caroorijere átiganucuma na quena . To bairona to cãnacã maca macana ʉparã Babilonia macana mena caroorije átinucuma na quena . To bairi to cãnacã maca macana na ye apeye uniere joori cawapatarã pairo wapatama , ti maca macana na caboorijere joorã . To bairi yucʉra na recõagʉmi Dio nare Babilonia macanare yua , caĩwĩ ángel maca seeto baujaro caĩ wadaʉ .
44026021	Violence	To bairo yʉ caĩ buionucurije wapa judío maja Dio wiipʉ yʉ ñeri yʉre cajĩagabama .
55004004	Sin	To bairi nare cabuerã ricati jetore na ĩ buiori cariape macajere na caapigateero roque na átigarãma . To bairo na cáto cañuuquẽtie jetore apiʉjagarãma .
43006064	Faith	Jĩcaarã mʉja mena macana yʉ cabuiorijere api nʉcʉbʉgoquẽema , caĩwĩ Jesu . Camajitʉgawĩ Jesu cʉ̃re canʉcʉbʉgoquetiparãre . Cʉ̃re cañeparãre na cawadajãpaʉ quenare camajitʉgawĩ .
43013026	Description	Ocõo bairo yʉ caĩwĩ Jesu : — Pan cuire yojeri yʉ cajoʉna anigʉmi . To bairo ĩri bero Simón macʉ Judas Iscariotere cayoje joowĩ .
54006020	Recommendation	Timoteo yʉ yaʉ , Dio mʉre cʉ caqueti buio cũriquere caroaro queti buiocõa aninucuña . Aperã maca , “ Jocʉna ĩmi Timoteo , ” mʉre na caĩbato quena to bairona cariape macaje jetore buio janaqueticõaña . Aperã ricati na caqueti buiorijere apiquẽja . “ Majirique cãni wame majuu jã ĩ , ” ĩbana quena ĩtorique jetore ĩ buionucuma . Diore caapiʉjaquẽna na catʉgooñarije ã na caĩ buiori wame .
44017005	Violence	Aperã judío maja maca camaja Jesu ye quetire na caapiʉjaro tʉjʉri Pablore capejucʉti punijiniñuparã . To bairi moena cateeye pairã ti maca recomaca cãna rooro majuu cánare capi neoñuparã , nipetiropʉ Pablo jãare , “ Ñuuquẽema , ” ĩ awaja bate teñaña ĩrã . To bairo na caĩ awaja bate teñaro apirã ti maca macana nipetirã caapi mawijia punijiniñuparã Pablo jãare . Camaja paarãacã punijiniri Pablo jãare camacara aájuparã na cãna wiipʉ , Jasón cawamecʉcʉ ya wiipʉ . Camaja na catʉjʉrona na cañegabajuparã . Topʉ na macarã ti wii jopere catu pã roca jooyuparã .
62005016	Sin	Ape paʉra apeĩ Jesure canʉcʉbʉgoʉ anibacʉ quena rooro ácʉmi . To bairo rooro cʉ cáto tʉjʉrã Diore cʉ jenibojaya . Cʉ̃re mani cajenibojaro mani apigʉmi Dio . Cʉ̃re netoogʉmi cʉ cayajibopere . Ape paʉ maca jĩcaʉ rooro majuu áticõa aninucuri bai netoo nʉca anicõaʉmi . To bairo cʉ cãnicõaro , “ Cʉ jenibojaya , ” ĩ majiña maa . To bairo cabai netoo nʉca anicõarã yajigarãma yua .
43013020	Faith	Cariapena mʉjaare yʉ ĩ . Yʉ cajoorã na cabuiorijere caapi nʉcʉbʉgorã yʉ quenare api nʉcʉbʉgorã áama . Yʉre caapi nʉcʉbʉgorã maca yʉre cajooricʉ quenare api nʉcʉbʉgorã áama , caĩwĩ Jesu .
58012028	Faith	Ʉpaʉ cʉ cãnopʉ , cʉ carotiri paʉ macana cãniparã mari ã . Ti paʉ macaje wariñuuriquere cacʉgoparã mari ã . To bairi tie Ʉpaʉ cʉ cãnie cawajoaquetipere majirã Diore cʉ mari wariñuurã . Cʉ caboori wame caroaro mari ána . Pe caʉ̃rije cauwiorore bairona Diore cabai botiorãre na cʉ capopiyeye repe quena uwiobʉja . To bairi maria caroaro cʉ nʉcʉbʉgori cʉ caboorije jetore mari ána .
44019013	Description	Aperã judío maja wãtiare cabuu re teñarã cãñuparã na quena . Naa cãñuparã Esewa cawamecʉcʉ punaa siete cãnacãʉna . Esewa judío yaʉ sacerdote maja ʉpaʉ cãñupʉ . To bairi naa Jesure caapiʉjaquẽna anibana quena Pablo cʉ caĩrore bairona mani Ʉpaʉ Jesu cʉ catutua netorije mena na quena wãtiare cabuu regabajuparã . To bairi wãti camajocʉpʉre cãcʉre :
44015040	Grace	Pablo maca Silare cʉ cane aájupʉ cʉ cabapa cʉtipaʉre . To macana Jesure caapiʉjarã , “ Dio caroaro mʉjaare cʉ coteato , ” nare na caĩ jenibojaro bero cáaácoajuparã .
63001008	Recommendation	To bairi caroaro tʉgooña majirique mena ãña . Na unare apiʉjaqueticõaña . Nare mʉja caapiʉjaata Dio caroare mʉjaare cʉ cajoogarijere jooquetiboʉmi . Na cabuiorijere mʉja caapiquẽpata maca , caroaro Dio cʉ caboorije áticõari mʉjaare Dio cʉ cajoope nipetirore mʉja bʉga ejagarã . Caroare mʉja joogʉmi cariape macajere mʉja caapiʉja anicõarije wapa .
66011006	Violence	To bairi caoco ocaquẽto áti majigarãma . To bairi ati yepapʉ na caqueti buio ãno ocaquetigaro na caoca rotiquẽto maca . To bairi ocore wajoa majigarãma . Ocore rií majuu jeñoo majigarãma . To bairona átiri camaja popiye na catamʉoro na áti majigarãma . Riaye na joo majigarãma . Noo na caboori paʉ cãno to bairo na áti majigarãma Dio cʉ carotirije jʉgori yua .
44008021	Sin	Jã mena ati wame jã cátie mʉ ye cãnipe me ã , mʉ yeri Dio mena ñuuquẽto .
43017010	Faith	Mʉ yarã cãna nipetirã yʉ quenare yʉ yarã ãma . Yʉ yarã cãna quena mʉ yarã ãma . Na jʉgori aperã quena , “ Caroaʉ ãmi Jesu , ” yʉre ĩ nʉcʉbʉgoma .
45003012	Sin	Dio cʉ caboorijere átigaquetibana nipetirã caroorije cána ãma . Nii jĩcaʉ ũcʉ cañuurije cácʉ maami .
50002003	Recommendation	“ Cãni jʉ́goʉ yʉ anigʉ , ” ĩ tʉgooña ʉgoo punijiniquẽja . Mʉja majuuna , “ Aperã netoro cãni majuʉ yʉ ã . Caroaro camajii yʉ ã , ” ĩ tʉgooñaqueticõaña . Ocõo bairo maca ĩ tʉgooñaña : “ Aperã maca yʉ netoro cãni majuurã , camajirã ãnama . To bairi apeĩ maca cajʉgo ãcʉ cʉ anicõato , ” ĩ tʉgooñaña .
66001013	Description	Ti tuturi watoapʉ yʉ catʉjʉwʉ camajocʉre . Camajocʉ anibacʉ quena Dio Macʉna ãcʉmi , yʉ caĩ tʉgooñawʉ . Cʉ maca jutiro cayoari wʉre cajañawĩ . Cʉ rʉpori tʉpʉ cãni ejoowʉ cʉ jutiro wʉ . Cʉ cotia bui caajiyari ajerore cajia tuwĩ oro ajero majuure .
66022003	Faith	To bairi ti macapʉre caroorije manigaro . Caroa jeto anigaro . Dio caroti majii majuu cʉ caruiro topʉ anigaro . Cordero cʉ caruiri paʉ quena topʉ anigaro . To bairo Dio cʉ Macʉ mena topʉ cʉ cãno yua , Dio yarã cʉ carotirijere cána maca cʉ ĩ wariñuu nʉcʉbʉgogarãma .
60004007	Recommendation	Yoaro mee ati ʉmʉrecoo petigaro . To bairi caroaro tʉgooña majiña . Maja catiya , Diore cajeni nʉcʉbʉgocõana anigarã .
44014026	Grace	Topʉ cãnana cumua mena cáaácoajuparã Antioquíapʉ nemoopʉre na cáatí jʉgorica macapʉ . Na cabuio teñaparo jʉgoye Jesure caapiʉjarã , “ Dio caroaro mʉjaare cʉ coteato , ” ĩri nare na cáaá roti jʉgorica maca cãñupe . To bairi Espíritu Santo na cʉ cabuio teña rotiricarore bairona yaparorã catunu ejayuparã .
46007028	Recommendation	To bairo yʉ caĩrije to cãnibato quena , mʉja canʉmoa bʉgaata caroorije ána mee mʉja áa . Cãromia quena na camanapʉ cʉpata caroorije ána mee áama . Canʉmocʉna , camanapʉcʉna maca netobʉjaro popiye tamʉoma yucʉ rʉmʉri cãno . Tie jʉgori mʉja cãromio canequẽto , mʉja camanapʉ cʉtiquẽto ñuubʉja yʉ ĩ .
49006012	Sin	Mani maca polisía o surara camaja caroorã mena na caame átore bairo mani átiquẽe . Mani macare carooye tuugarã ãma Sataná yarã , caroorije na áparo caĩrã . Wãtia maca cabauquẽna caroorije ʉparã , cañuuquẽtiere carotirã ãma manire carooye tuugarã . Ati yepa bui cãna ãma , caroorije áti roti teñarã . Mani camaja netoro catutuarã ãma .
59001005	Recommendation	Caroare mʉja cáti majigaata Diore cʉ jeniya . Cʉ̃re mʉja cajeniro cʉ maca , “ ¿ Nope ĩrã nairoacã yʉre na jeniti ? ” ĩ tutiquẽcʉna caroare mʉja cáti majipere mʉja joogʉmi . Camaja nipetirã cʉ̃re cajenirãre caroaro na átibojagʉmi Dio .
52005019	Recommendation	Dio Espíritu Santo mʉja yeripʉ caroaro mʉjaare cʉ cátigarijere mataquẽja . Caroaro cʉ apiʉjaya .
58009002	Description	To bairo cʉ cáti rotirore apiri Moisé caquenooñupʉ Dio wii waibʉcʉrã ajeri mena áta wii . Diore cʉ na cáti nʉcʉbʉgonucupa wiire caquenooñupʉ . Jãa eja jʉgorica paʉre , “ Dio cʉ cãni paʉ ã , ” caĩñuparã . Ti paʉ cãñupe jĩa bujurique nʉcorica yucʉ , ãpoa yucʉ . Cajawa quena cãñupe ʉgarique unie Diore na cajoope peorica cajawa .
66003018	Recommendation	To bairi ocõo bairo mʉjaare yʉ ĩ : Cañuurije ã yʉ ye queti buiorique . Oro majuu caajiyarije cawapa pacarijere bairije ã yʉ ye queti . Oro jeto to tuaato ĩrã peropʉ na caroariquere bairona ã yʉ ye queti , cañuurije majuu . To bairi tiere yʉ ye queti buioriquere booya mʉjaa seeto . To bairo tiere boo , tiere caroaro áti yua , pairo cacʉgorã majuu cañuurije majuure cacʉgorã mʉja anigarã . Yʉ maca pairo caroa majuure mʉja yʉ joogʉ . To bairi camaja seeto booma jutiire , cajutii manare bairo anigaquẽna . Camaja caroorije na cátiere na yʉ camajiriobojaro jutii caroaro cabotirijere cajañarãre bairona ãma . Caroa caʉgueri maniere bairona baima na yeripʉ . To bairi caroorije mʉja cátiere yʉ camajiriopere seeto booya . To bairo boorã caboboquẽna mʉja anicõa aninucugarã , caroorije camajirio ecooricarã aniri yua . To bairona caroa tʉgooñarique ã mʉjaare yʉ cabuiorije . Cape ʉcore bairije ã . Cape ʉco aperã na capio jãro catʉjʉ majiquetana tʉjʉ majirãma tunu . To bairi yʉ cabuiorijere seeto booya mʉjaa . Tiere boo , to bairo yʉ cabuiorijere apiʉja , caroorije mʉja cátiere tʉgooñarique pairi caroorije áti janaña yua . To bairo mʉja cáto caroaro catiriquere mʉjaare yʉ joogʉ .
62005013	Faith	Dio Macʉre canʉcʉbʉgorã mʉja ã mʉja quena . To bairi atiere ucari mʉjaare yʉ queti buio joo , “ Dio mena jã anicõa aninucugarã , ” na ĩ majiato ĩi .
43007018	Faith	Jĩcaʉ cʉ majuuna cʉ cabooro camajare buioʉ , yʉre na nʉcʉbʉgoato ĩina to bairona buiomi . Apeĩ Dio cʉ carotiro mena cabuioʉ maca camaja Diore na nʉcʉbʉgoato ĩi buiomi . To bairo cácʉ roque cariape buiomi . Caĩtoquẽcʉ ãmi .
47004007	Grace	Caroaʉ majuu cʉ cãniere mani camajirije pairo majuu cawapacʉtie majuu ã . Mani majuuna cawatoa macana mani ã . To bairi ríi mena áta rʉri cawatoa cãni rʉri to cãnibato quena cawapa pacarije oro cuiri cajañari rʉrire bairona jã ã , Dio ye quetire cabuionucurã aniri . To bairi cawatoa cãna , catutuaquẽna mani cãnibato quena cʉ yere jã cabuio rotiwĩ Dio . Camaja maca na majuuna na catʉgooñarije jʉgori mee , “ Dio cʉ catutua netorije jʉgori maca buioma , ” jãre na ĩ tʉjʉato ĩi , jã cabejeyupi Dio . Cawatoa cãna jã cãnibato quena jã cabejeyupi Dio cʉ ye quetire cabuioparãre .
45012019	Recommendation	Yʉ yarã , yʉ camairã , aperã rooro mʉjaare na cátibato quena rooro na ame átiquẽja . Dio maca na popiyeyegʉmi rooro mʉjaare na cátie wapa . Dio ye queti ucarica pũuropʉ ocõo bairo ĩ ucarique ã : “ Yʉna yʉ ã camaja caroorije na cátie wapa nare capopiyeyepaʉ . Cariape nare yʉ popiyeyegʉ , ” ĩ buiomi mani Ʉpaʉ , ĩ ucarique ã .
43008054	Faith	To bairo na caĩro ocõo bairo na caĩwĩ Jesu : — Yʉ majuuna , “ Caroaro cácʉ yʉ ã , ” yʉ caĩata yʉ cabuiorije wapa maniboro . “ Dio jã Ʉpaʉ ãmi , ” mʉja caĩecʉna , “ Caroaro cácʉ ãmi , ” yʉre ĩnucumi .
45014020	Recommendation	To bairi apeye uniere mʉja caʉgagarije jʉgori aperã Diore na canʉcʉbʉgo janaro roque na átiquẽja . Ʉgarique nipetiri wame caʉga rotirije ãno . To bairo to cãnibato quena apeĩ , “ Tiere caʉgaquetipe ã , ” caĩ tʉgooñaʉ ũcʉ tiere mʉja caʉgaro tʉjʉboʉmi . To bairi tiere yʉ caʉgaro tʉjʉri Diore nʉcʉbʉgo janaremi ĩrã ʉgaquẽja .
43019040	Description	Na pʉgarã José , Nicodemo mena juti ajeripʉre cajʉti ñuurijere pio tu átiri , ti ajeri mena Jesu rupaʉ ãnatore caumawã . Judío maja cabai yajiricarãre yaarã na cátinucurore bairona cámá .
58010034	Faith	Aperã Cristore caapipajeerãre presopʉ na cajooricarãre na bopaca tʉjʉri na mʉja cátinemoñupa . Cristore caapipajeequẽna maca mʉja yere mʉja na caemaro , rooro mʉja na cátie to nibao joroquena mʉja catʉgooñarique paiquẽjupa . Capetiquẽtie Dio yere mʉja cacʉgorije macare mʉja catʉgooñañupa . Marire na caemarije netoro mari cʉgogarã ĩrã mʉja cawariñuuñupa .
44013023	Grace	“ Jĩcaʉ David pãramipʉ mani judío majare canetoo catiopaʉ anigʉmi , ” caĩ buioyupi Dio jã ñicʉ jãare . Dio , “ To bairo anigʉmi , ” cʉ caĩricʉna ãmi Jesu cawamecʉcʉ .
46002009	Faith	Dio ye queti ucarica pũuripʉ caĩrore bairona bai : Cʉ̃re caboorãre caroa majuure na caquenoo yuubojayupi Dio . Camaja na catʉjʉñaquetajere , na caqueti apiñaquetajere , “ To bairona baigaro , ” na caĩ tʉgooñaquetajere na caquenoo yuubojayupi Dio , ĩ ucarique ã .
45008011	Grace	Cristo cʉ cabai yajiro bero cʉ catunu catioyupi Dio Cristore . To bairi mʉja quenare mʉja rupaʉ to cabai yajibato quena tunu catiogʉmi Dio cʉ Espíritu Santo jʉgori . Mʉja quena Espíritu Santore cacʉgorã mʉja cãno to bairo mʉja átigʉmi Dio .
45008016	Faith	Dio Espíritu Santo jʉgori mani maji Dio punaa mani cãniere . “ To bairi Dio punaana mani ã , ” mani caĩ tʉgooña majipere mani joomi Dio Espíritu Santo .
48006007	Recommendation	“ Caroorije mani cátibato quena tʉjʉ bʉgaquẽcʉmi Dio , ” ĩ tʉgooñaqueticõaña mʉjaa . To bairo mʉja catʉgooñaata jocarã majuu mʉja tʉgooñaborã . Camajocʉ cʉ caoterica wamerena caberopʉ jeegʉmi tunu . Caroa macaje cʉ caotero caroa rica cʉtigaro . Caroorije macare cʉ caoteata caroorijena putigaro tunu .
45011022	Grace	Caroaro camajare cátibojaʉ ãmi Dio . Caroaro cátibojaʉ anibacʉ quena tutuaro na popiyeyegʉmi caroorije cánare . To bairi na careyupi Dio cʉ̃re caapi nʉcʉbʉgoquetanare . Mʉja roquere caroaro cátibojayupi . Cʉ̃re mʉja caapi nʉcʉbʉgocõa aninucuata to bairona caroaro mʉja átibojacõa aninucugʉmi Dio . Cʉ̃re mʉja caapi nʉcʉbʉgocõa aninucuquẽpata roquere mʉja regʉmi mʉja quenare .
59005007	Recommendation	Yʉ yarã , mani Ʉpaʉ Jesu cʉ catunu atípere caroaro tʉgooña yuuya . Mʉja weje macaje ʉgariquere oterã mʉja tʉgooña patowãcaquẽe tie mʉja caʉgapere . Mʉja caoterique caocaro bero bʉti , cayoaro beropʉ carica cʉtopʉ mʉja caʉgapere mʉja tʉgooña yuu maji .
55001016	Grace	To bairo yʉre na cáaáweobato quena Onesíforo cawamecʉcʉ maca yʉre cátinemowĩ . Presopʉ yʉ cãniere catʉgooña boboquẽmi . Yʉre catʉgooña ocabʉtiowĩ presopʉ yʉ cãno , yʉre tʉjʉʉ ejaʉ . To bairi caroare cʉ joato mani Ʉpaʉ Dio Onesíforore , cʉ ya wii macana quenare .
62002028	Faith	Yʉ punaa riapere bairo cãna , ocõo bairo mʉjaare yʉ ĩ buio tunu : Yucʉacã Jesucristo mena caroaro mʉja cãniere bairo anicõaña , cʉ yere apiʉjacõari . To bairo mani cãnicõamata wariñuurique mena cʉ̃re mani boca tʉjʉgarã cʉ catunu atí paʉ cãnopʉ . Mani bobo tʉjʉquetigarã .
48005016	Recommendation	To bairi caroaro ája . Espíritu Santo mʉjaare cʉ cáti rotirore bairona áticõa aninucuña . To bairo maca mʉja cáto rooro mʉja caʉgari pearijere mʉja átiquetigarã .
54001015	Grace	Ati wame cariape yʉ queti buio . Camaja nipetirã atiere na caapiʉjape boo . Jesucristo caroorije cánare na netooʉ acʉ́ caejayupi ati yepapʉre . Yʉna yʉ ã nipetirã netoro cáti netoo nʉcaricʉ .
49006010	Faith	Yʉ yarã , ocõo bairo mʉjaare yʉ caĩ queti buio tʉjari wame ocõo bairo mʉjaare yʉ ĩ : Mani Ʉpaʉ Jesucristo cʉ catutuarije jʉgori tʉgooña ocabʉtiya . Cʉ yarã mʉja cãno maca mʉja átinemogʉmi . To bairi cʉ catutuarije mena tʉgooña ocabʉtiya .
46010012	Recommendation	To bairi , “ Mani ñicʉ jãa caroorije na cátajere bairo yʉ átiquẽe , caroa jetore yʉ átinucu , ” caĩ tʉgooñaʉ ũcʉ caroaro catʉgooña maja catípaʉ ãmi , yʉ quena nare bairo caroorije yʉ átire ĩi .
58010014	Grace	To bairi cʉ yarãre jĩcanina na bai yajibojaʉ to cãnacã rʉmʉ cañuurã cãnicõa aniparãre na cacũñupi Cristo .
43010031	Violence	To bairo cʉ caĩro apirã judío maja ʉ̃ta rupaa mena cʉ care jĩagawã .
46011003	Description	Ape wame caroaro mʉja camajiro yʉ boo . Cãromia na manapʉare cáti nʉcʉbʉgoparã ãma . Caʉmʉa maca tunu Cristore cáti nʉcʉbʉgoparã ãma . Cristo maca tunu mani Pacʉ Diore cáti nʉcʉbʉgoʉ ãmi .
58011036	Violence	Aperã Diore caapi nʉcʉbʉgorãre rooro na ĩ eperi na cabapeyuparã wecʉ ajero wẽri mena . Aperãre come wẽri mena na jiacõari na capreso jooyuparã .
58006019	Faith	To bairi to cãnacã rʉmʉ cʉ mena mari cãnicõa aninucupere tʉgooña wariñuurã ñeere mari uwi tʉgooñarique pai majiquẽe . Mari ñicʉ jãapʉ sacerdote maja ʉpaʉ ãcʉ Dio wii pupea macá arʉapʉre Dio cʉ cabuju baterije cãni arʉapʉre juti ajero yotorica ajerore catu woo neto jãa aánucuñupʉ . Ti arʉapʉ jãari Diore na cajenibojanucuñupʉ camajare . To bairo Dio cʉ cabuju baterije cãni arʉare cʉ cajãanucuricarore bairona Jesu quena Dio tʉpʉ cajãañupi . Mari jʉgoye Dio tʉpʉ wamʉ aá , Diore mari jenibojaʉ baimi . To bairi cʉ maca sacerdote maja ʉpaʉ majuu anicõa aninucumi Jesu to cãnacã rʉmʉ . Melquisedé tirʉmʉpʉ macacʉ cʉ cãnatore bairona cãcʉ sacerdote maja ʉpaʉ ãmi Jesu .
49005011	Recommendation	To bairi Diore camajiquẽna maca cañuuquẽtie na cáto na bapa cʉtiqueticõaña . Caroorije na cáto ocõo bairo maca na ĩña : “ Átiquẽja . Tie caroorije majuu ã , ” na ĩña .
59004011	Recommendation	Yʉ yarã , roorije ame ĩ buio batequeticõaña . Aperã Jesure caapiʉjarãre , “ Rooro áama , ” na mʉja caĩ buio bateata Dio cʉ carotirica wamere , “ Ame maiña , ” cʉ caĩrica wamere cabai netoo nʉcarã mʉja ã . Dio cʉ carotiriquere , “ Ñuuquẽe , tiere yʉ nʉcʉbʉgoquẽe , ” caĩrãre bairona mʉja bai ti wamere cʉ carotirica wamere mʉja caapi nʉcʉbʉgoquẽpata .
66021021	Description	To bairi ti maca macaje joperi perla cawamecʉti rupaa mena , caroaro cabotiri rupaa mena na cátaje cãmʉ . To cãnacã joperipʉrena jĩca jeto cãmʉ perla . To bairi ti maca recomaca cáaáti wã oro majuu mena na cáta wã cãmʉ . Ʉgueri mano caroa eñorore bairo caajiyawʉ ti maca recomaca cáaáti wã .
58003006	Faith	Cristo maca Diore paabojari majocʉre bairo mee cãñupʉ . Dio Macʉ riape ãmi . Jĩcaʉ punaa cʉ bairãre na cajʉgo ãcʉre bairo cãcʉ majuu ãmi Jesu . Jĩcaʉ camajocʉ cʉ camacʉcʉti jʉgoʉre bairo cãcʉ ãmi Jesucristo . To bairo cãcʉ aniri caroaro cʉ Pacʉ yere cájupi . Caroaro na cátibojayupi Jesu Dio yarã cãniparãre . Mari quena Cristo yarã mari ã cʉ catunu ejapere mari catʉgooña nʉcʉbʉgoata . To cãnacã rʉmʉ cʉ mena , cʉ yarã mari cãnipere mari catʉgooña api nʉcʉbʉgocõa aninucuata cʉ yarã mari ã .
45012009	Recommendation	Aperãre mairã , na mai riata majuucõaña . Caroorije átajere teeya . Caroa átaje macare áti ʉjacõa aninucuña .
66011013	Violence	To bairo na cáaáto bero ti paʉ majuu ati yepa seeto wãregaro tunu . To bairo cawãrero ti maca macaje wiiri ñacoagaro jĩca wiiri . Un décimo majuu ñacoagaro . To bairo cabairo siete mil majuu camaja riacoagarãma ati yepa cawãrerije mena . Carʉjarã maca seeto uwigarãma . “ ¡ Ayu ! ¡ Dio jeto ãmi caroti majii ! ” ĩgarãma yua .
48003020	Description	Abraham macare Dio , ati yepa macana caroaro na cʉ cátipere buioʉ Dio majuuna cʉ cabuioyupi Abrahãre . Ángel maja nare queti buio joori mee caĩñupi Dio Abraham macare . To bairi Moisére cʉ caĩ cũbataje netoro ñuubʉja Abrahãre Dio cʉ caĩrique maca .
43019010	Description	Cʉ cayʉquẽto tʉjʉʉ Pilato cʉ caĩñupʉ tunu : — ¿ Nope ĩi yʉre mʉ yʉquẽeti ? ¿ Mʉ majiquẽeti ? Mʉre yʉ cabuugaata mʉre yʉ buu maji . Mʉre yʉ cajĩa rotigaata quenare mʉre yʉ jĩa roti maji polisía majare .
44008032	Description	Dio Wadarique Isaía tirʉmʉpʉ macacʉ cʉ caucarique ocõo bairo caĩ bueyupʉ Cristo cʉ cabaipere : Oveja na caĩi waibʉcʉ nuricʉre camaja cʉ jĩagarã na cane aátore bairona camajocʉre cʉ jĩagarã cʉ ne aágarãma . Oveja cʉ poa mena yʉta átigarã cʉ na cajuaro uwaquẽemi . To bairona cʉ̃ camajocʉ cʉ quena rooro majuu cʉ na cátibato quena ĩ punijiniquetigʉmi .
44013021	Description	To bairi Samuel cʉ cãno yua cʉ̃re cʉ caĩ jeniñuparã : “ Jĩcaʉ jã ʉpaʉ majuu cãnipaʉre jã boocʉpʉ . ” To bairo na caĩro apii na ʉpaʉ majuu cãnipaʉre cʉ cajõoñupʉ Dio Saulo cawamecʉcʉre . Cʉ̃a , Quis macʉ , Benjamín ya poa macacʉ cuarenta cʉmari ʉpaʉ cãñupʉ .
56001010	Sin	Capãarã ãma topʉ ti poapʉ Creta yucʉ poapʉre cariape macajere cabai botiorã . Caĩtorije macare buioma . Yoaro wadabaopʉnana cãni majuurijere buioquẽema . To bairona caĩto wadarã aperã netoro to bairije cañuuquẽtiere wadanucuma judío maja jĩcaarã .
44010012	Description	Ti ajeropʉ cayojayuparã waibʉcʉrã , aña , cawʉrã nipetiri wame .
43017022	Grace	Caroa majuu cãniere yʉre mʉ cajooriquere na yʉ cajoo netowʉ , jĩcaro mani cãnore bairona na quena jĩcaro mena na ãmaro ĩi .
55001013	Faith	Caroa quetire , mʉre yʉ caqueti buiorica wame jetorena mʉ quena aperãre na buiocõa aninucuña mʉa Timoteo . To cãnacã rʉmʉ Jesucristore cʉ tʉgooña nʉcʉbʉgoya . Cʉ̃re catʉgooña nʉcʉbʉgoʉ aniri camaja quenare na maiña .
43002006	Description	Topʉ seis jotʉri ʉ̃ta mena na cáta jotʉri cãmʉ . Judío maja caroorije jã cátajere rerã jã áa ĩ majiorã na caoco pio jãnucuri jotʉri cãmʉ . Veinte o treinta galones cõo cajañari rʉri capaca rʉri cãmʉ to cãnacã jotʉna .
46015034	Recommendation	Caroaro tʉgooña maja catiya . Cariape jeto ája . Caroorije átiquẽnana ãña . Jĩcaarã mʉja mena macana Dio cʉ cãniere majiquẽema . Na camajiquẽtiere na boboato ĩi to bairona mʉjaare yʉ ĩ buio .
49004002	Recommendation	“ Aperã netoro cãcʉ yʉ ã , ” caĩ tʉgooñarã aniqueticõaña . Caroaro aperãre na buioya . Aperã rooro mʉjaare na cátibato quena rooro na áti amequeticõaña . Ame mairi aperã ñuuquẽto na cátibato quena na tutiqueticõaña .
65001023	Recommendation	Camajare Dio na popiyeyeremi ĩrã Jesu ye quetire na ĩ buioya . To bairo na mʉja caĩ buioro jĩcaarã api nʉcʉbʉgogarãma . Na caapi nʉcʉbʉgoro peropʉ na requetigʉmi Dio yua . Aperã tunu caroorije pairã quenare na mai tʉjʉri Dio ye quetire na ĩ buioya . Caroorije na cátiere seeto teeya mʉja quena . To bairi na mena ãnapʉ netobʉjaro Jesucristore tʉgooña ocabʉtiya , nare bairo caroorije mani átire ĩrã .
45008028	Grace	Manire cacũñupi Dio cʉ yarãre , cʉ caboorijere na átinucu anicõato ĩi . To bairo manire cacũricʉ aniri nipetiro mani cabairijere caroaro áami Dio , netobʉjaro cañuurã na ãmaro ĩi . Cʉ̃re camairã mani cãno maca to bairona áami mani cabairijere . Ti wamere caroaro mani maji .
45016019	Recommendation	Mʉja maca caroaro Jesu cʉ caboorije cána mʉja ã . To bairo caroaro mʉja cáti aniere majima aperã Jesure caapiʉjarã nipetirã . To bairi seeto mʉjaare yʉ tʉgooña wariñuu . Caroa macaje jetore mʉja cáti majipere yʉ boo . Caroorije macare mʉja cátiquẽto yʉ boo .
58009004	Description	Ti paʉpʉ cãñupe caajiyarije mena na cáta cajawa cajʉti ñuurije na cajoe buje mʉgori cajawa . Cãñupe ti paʉpʉre caajiyari pata . Dio , “ Caroare mʉñʉja átibojagʉ , ” nare ĩi , na cʉ cáti rotirica pata cãñupe . Ti pata pupeapʉre cajañañupe caajiyarije mena na cáta jotʉ , “ maná ” cawamecʉtie ʉgarique ʉmʉrecoo macajepʉre Dio na cʉ cajoorique cajañari jotʉ . Aarón ãnacʉ cʉ catuericʉ caputi atacʉ quena ti patapʉre cajañañupe . Apeye Dio cʉ carotiriquere cʉ cauca turica pãiri ʉ̃ta pãiri quena cajañañupe .
45003027	Faith	To bairi mani majuuna ĩ tʉgooña ocabʉtiri , “ Caroaro cácʉ yʉ ã , ” mani ĩ majiqueti majuucõa . “ Dio cʉ carotirique caĩrore bairo cáti ocabʉtii aniri caroaʉ yʉ ã , ” ĩrica wame quenare mani ĩ majiquẽe . Ti wamere mani majuuna mani caĩ majiquẽtie to cãnibato quena , “ Cañuurã ãma , ” mani ĩ tʉjʉmi Dio , Jesure mani caapiʉja nʉcʉbʉgoro .
43014010	Faith	Yʉ , yʉ Pacʉ mena pʉgarã anibana quena jĩcaʉna jã ã . ¿ Tiere mʉja majiquẽeti ? Yʉ cabuiorijere yʉ majuuna yʉ buioquẽe . Yʉ Pacʉ yʉpʉre cãcʉ maca cʉna cʉ caboorije áami yʉ jʉgori .
44016022	Violence	Topʉ cãna paarãacã nipetirã to bairo na yarã na caĩrijere apirã na quena Pablo jãare ĩ punijiniri na caquẽgawã . To bairi caʉparã na yarã polisía majare Pablo , Sila na jutiire we re roti , na cabape rotiwã yucʉ mena .
43013034	Recommendation	To bairi cawama wame Dio cʉ carotiri wame ocõo bairi wame mʉjaare yʉ cũ : Mʉjaare yʉ camairore bairona ame maiña mʉja quena .
47005001	Grace	Ati yepapʉ mani cacatiri rupaʉ capetipa rupaʉ ã , mani ĩ maji . Camajocʉ wiire cʉ cátibata wii caboa ñarore bairo mani rupaʉ quena boa yajigaro . To bairo cabaibato quena Dio ʉmʉrecoopʉ capetiquetipa rupaʉre quenoo yuʉmi . Ti rupaʉ maca camajocʉ ya wii caboa ñarore bairo capetipa rupaʉ me anigaro .
43012044	Faith	Jesu nipetirã na apiato ĩi tutuaro wadari na caĩ buiowĩ : — Yʉre caapiʉjarã yʉ jeto meere apiʉjama . Yʉ Pacʉ , yʉre cajooricʉ quenare apiʉjarã áama .
44009013	Description	To bairo cʉ caĩro apii : — Yʉ Ʉpaʉ , capãarã yʉ buioma rooro cʉ cátaje mʉre caapiʉjarã Jerusalén cãnare , cʉ caĩñupʉ Ananía .
55003002	Sin	Camaja caroorã majuu anigarãma ati yepapʉre . Na majuu na cãnie jetore tʉgooñagarãma , aperãre mai tʉjʉquẽnana . Niyerure tʉjʉ ʉgoogarãma . “ Aperã netoro camajii yʉ ã , cãni majuʉ yʉ ã , ” caĩrã seeto anigarãma . Diore cʉ bai netoo nʉcari aperãre cawada pairã anigarãma . Na pacʉa na carotiro na apiʉjaquetigarãma . Caroaro aperã nare na cátinemobato quena , “ Caroaro mʉja ájupa , ” caĩquẽna anigarãma . Dio yere catʉgooña nʉcʉbʉgoquẽna anigarãma .
45005009	Grace	Cristo manire cʉ carií re yajibojaro maca , “ Caroarã ãma , ” mani ĩ tʉjʉmi Dio . To bairo manire ĩ tʉjʉri mani popiyeyequetigʉmi caroorã ya paʉpʉre .
45014014	Sin	Mani Ʉpaʉ Jesucristo yaʉ aniri ocõo bairije yʉ ĩ maji : Ʉgarique jĩca wame uniere , “ Caʉga rotiya manie ã , ” ĩ majiña maa . Apeĩ maca jĩca wame ʉgariquere , “ Dio cʉ catʉjooquẽtiere yʉ átiboʉ tiere yʉ caʉgaata , ” ĩ tʉgooñaʉmi . To bairo caĩ tʉgooñaʉ aniri cariapena cabai buicʉcʉ aniboʉmi tiere cʉ caʉgaata .
54004006	Faith	To bairijere mani yarãre na buionucuʉ caroaro nare cajʉgo ãcʉ mʉ anigʉ Timoteo . Jesucristo cʉ caboorore bairo caroaro cariape cácʉ mʉ anigʉ . To bairi Jesucristo ye queti cariape macaje apiʉjanucucõari Jesure cʉ caboorore bairo cʉ mʉ áti ʉja nutuagʉ .
