62003016	Faith	Ya'huërë' Quisososo' na'con nosoroatonpoa' , nicha'ëinpoaso marë' chiminin . Chiminaton , nosororinpoaso' anitotërinpoa' . Inapochachin , iyaro'sa' , ya'ipi Quisocristo imarëhuasopita nosorocaso' ya'huërin . Na'con ninosoroa'ahua' . Quisoso ya'huërënamënpoa' chimininso pochachin a'napita nosorocaso' ya'huërin .
43013001	Grace	Pascoa tahuëri naniriarin . A'na tahuëríchin pahuanarin nanicaso' . Tashiraya Quisoso chiminarin . Chiminpachin , Tata Yosë'pa' pantararin . Ina nitotaton , na'con nosororincoiso' anitotarincoi huachi . Tëhuënchachin ya'ipi imarëhuasopita na'con nosororinpoa' .
58003017	Sin	na'con oshahuanpi ni'ton , Yosëri no'huirin . Catapini shonca pi'ipi co noya ni'ninhuë' . Ina nohuanton , inotë' parti chachin ya'ipiya chiminpi huachi .
60001014	Recommendation	Hua'huaro'sa' noya nipachinara , pa'pin natëpi . Inapochachin canpitanta' Yosëichin natëco' . Iraca co Yosë nanamën nitotatomarahuë' , co yonquiramahuë' . Yano'pihuatamara , no'pirama' . Co noyahuë' yonquihuatamara , co noyahuë' ninama' . Iporaso' nipirinhuë' ama inapocosohuë' .
45011032	Grace	“ Ya'ipi piyapi'sa' oshahuanpi ni'ton , ana'intacaso' ya'huërin , ” tënin Yosë . Ina quëran inaora nohuanton , nosoroatonpoa' catahuarinpoa huachi .
66006006	Description	Naporo' huancanachin noninso' natanahuë . — Ya'ipi cosharo' na'con pa'tarin huachi . Ya'ipi tahuëri sacataponahuë' , ina marë' a'na quiroichin trico pa'anë' . Naporo' tahuëri chachin inaora pë'yarinso' . Inapochachin a'na cosharonta' pahuanarin . Sipataso' trico pochin niponahuë' , co ina pochin pa'topirinhuë' , a'na tahuëri inanta' pa'tarin huachi . Ya'ipi tahuëri sacatërëso marë' cara quiroichin pa'anë' . Toma' , huino , inapitanta' pahuanarin . Ni'cona chiniatama' , tënin . Naporo' tahuëri'sa' cosharo' pahuanarin ni'ton , tanarotapi huachi .
59004010	Recommendation	Ya'ipinquëma' , iyaro'sa' , a'naya a'nayanquëma' , Yosë chachin ni'sárinquëma' . “ Caora , Sinioro , co nanitërahuë' . Noya nica'huaso' catahuaco , ” topatama' , anoyacancantarinquëma' . Ina pochin cancantohuatëhua' , noya noya acoarinpoa huachi .
44017031	Grace	A'na tahuëri co noyahuë' nipisopita ana'intarin . No'tëquën ana'intarinpoa' . Nani Quisoso acorin coisë pochin nicacaso' . Inaso' quëmapi chachin ni'ton , chimimiatopirinhuë' , Yosëri ananpitantarin . Napoaton ina Yosë acorinso' , tënëhua' , tënin Paono .
43019002	Description	Yancotë' nahuan quëran sihuisahuatona' , ayancotopi . Nahuan ni'ton , ohuanin . Naporahuaton , caninchin coton a'motopi , amasha quëhuanën . Hua'an a'morinso pochin a'motopi tëhuacaiso marë' .
54005014	Recommendation	Napoaton nanono'sa' so'inari ayananpihuachina' , so'yanta'ina' , tënahuë . So'yantahuachina' , hua'huanta'ina' . So'ina' , hua'huinpita , inapita nocomahuachina' , noya nisapi . Napohuachina' , co a'napitari pinosapihuë' .
43014011	Faith	Tatahuë pochinco caso' . Napoaton ya'ipinquëma' natëco . Piyapi'sa' a'naroachin anoyatërahuë . Nani ma'sha nanitaparahuë . Ina yonquiatoma' , natëco huachi , itërincoi .
66020014	Violence	Ya'ipiya ya'noantahuachina' , nanpirin quirica oniriarin huachi . Inaquë ya'ipi Quisoso imarëhuasopita nininënpoa' nani ninshitërinënpoa huachi . Co nininënpita inaquë ya'huëhuachinhuë' , parësitopiquë a'pararin huachi . Chiminpisopita ya'huëpiquë capa nisapi huachi . Ya'ipi co noyahuë' cancantopisopita pënquë parësitapi huachi . Inatohua' parësitomiatápona huachi . Co onporonta' tacopiapihuë' . Parësitápona huachi .
58009026	Description	A'naromarëáchin chiminaponahuë' , ya'ipi piyapinpoa marë' chiminin . Co a'naromarëáchin nanitërinpoahuë' naporini , iraca quëra huarë' na'aro' chimianta'itonhuë' . A'naromarëáchin chiminin ya'ipi oshanënpoa' inquitinpoaso marë' . Iraca oshahuanpisopita marënta' chiminin .
44013018	Description	Catapini shonca pi'ipi inotë' parti pa'pachinara , Yosëri nosoroaton , co no'huirinhuë' . Co yanatëpirinahuë' , na'con catahuarin .
46011033	Recommendation	Napoaton , iyaro'sa' , noyapiachin cancantatoma' , Quisocristo chimininso' yonquicaso marë' niyontonco' . Ina marë' niyontonpatama' , ama a'naroachin ca'cosohuë' . Nininaco' . Ya'ipi ninanihuatama' , napopinachin ca'co' .
66006012	Violence	Ina quëran a'na to'niquë nichinpitërinso' i'shotantarin . Nani saotaro' i'shorin huachi . I'shotantahuachina , panca ocohua pa'sarin . Pi'i tashitarin . Yarachin nisarin . Yoquinta' co huachi a'pinarinhuë' . Nincoan quëran huë'saponahuë' , quëhuashin nisarin .
58011035	Violence	Cato' sanapi pochin hua'huin chiminpachina , Yosë natëpi ni'ton , ina nohuanton nanpiantarin huachi . A'naquënso' nipirinhuë' Yosë natëtona' , chiniquën parësitopi . “ Yosë a'poco' tëpachinënquëma' , ” itopirinahuë' , co yaa'popihuë' . “ Co onporonta' a'poaraihuë' . Yosë noya noya ananpitantarincoi , ” ta'tona' , imapiso marë' chiminpi .
44016037	Violence	Paonoso' nipirinhuë' sontaro itërin : — Co po'oana quëran pa'saraihuë' . Quiyaso' Nomano piyapicoi nipiraihuë' , ahuërinacoi . Co coisëquë sha'huirapiponaracoihuë' , caniquë chachin ahuërinacoi . Ina quëran tashinan pëiquë po'morinacoi . Nomano piyapicoi co topinan ana'intinacoisohuë' nipirinhuë' . Iporaso' po'oana quëran yaocoiantarinacoi . Co nohuantëraihuë' . Sha'huitëquë' inapita chachin huë'ina' . A'ninquëchin ocoi'inacoi , itërin .
45013009	Recommendation	Iraca pënëntohuachina , itërin : “ Sa'ahuanpatama' , ama a'na sanapi së'huacosohuë' . Ama tëpatocosohuë' . Ama manta' ihuatocosohuë' . Ama nonpinapicosohuë' . Ama a'na piyapi ma'shanënpita nohuantapacosohuë' , ” tënin . Ninosorohuatëhua' , ya'ipi Yosë pënëninpoaso' natëarëhua huachi . “ Quëmaora ninosororanso pochachin a'napitanta' nosoroco' , ” tënin Yosë .
62003003	Faith	“ A'na tahuëri Quisocristo ni'sarëhua huachi , ” topatëhua' , co noyahuë' yonquirëhuasopita naniantarëhua' . Quisocristo nóya cancantarin ni'ton , canpoanta' noyapiachin cancantacaso' nohuantarihua' .
45007022	Faith	Cancanëhuë quëran Yosë yanatëpirahuë' .
50004004	Recommendation	Nani tahuëri Quisocristo yonquiatoma' , noya cancantoco' . Naquëranchin inachachin sha'huichinquëma' . Ma'sha onpoapomarahuë' , noya cancantoco' , tënahuë .
66001012	Description	“ ¿ Inta' nontarinco ? ” ta'to , tahuërëtopirahuë' , canchisë nanparin pochin quënanahuë , oro quëran nipiso' . Inapa miachin huanirin .
58003018	Sin	Co'huara chimiyantërasohuë' , Yosëri nani sha'huitopirinhuë' . “ No'tëquën sha'huitëranquëma' . Noyaro'pa' yaquëtopiranquëmahuë' , co yanatëramacohuë' ni'ton , co onporonta' inaquë ya'huëcontaramahuë' . Co inaquë sano cancantaramahuë' , ” tënin . Co natëpihuë' ni'ton , napotërin .
43010008	Sin	A'napitaso' ihuatëro'sa pochin nipi . Anishacancantacaiso marë' a'chinapi . Imarinacosopitaso' nipirinhuë' co inapita natëpihuë' .
60002018	Recommendation	A'naquëma' patron marë' sacatërama' . Asacatohuachinquëma' , natëco' . Yosë ni'sarinquëma' ni'ton , noya natëco' . A'naquën patronso' noya . Nosororinquëma' . A'naquënso' nipirinhuë' yáno'huitërin . Co noyahuë' nipirinhuë' , inapitanta' natëcaso' ya'huërin .
44006013	Description	Nani niyontonpachinara , naquëranchin sha'huirapiantapi . Nonpinatona' , co no'tëquën sha'huirapipihuë' . — Iso quëmapi siempre Yosë pinosarin . Yosë chinotopiso pëi' noya chinotacaso' nipirinhuë' , ina yonquiaton , co noyahuë' nonsarin . “ Moisësë iraca pënëntërinso' co natëcaso' ya'huërinhuë' , ” toconin .
47005018	Faith	Co canpoara noya cancantërëhuahuë' . Yosëichin anoyacancantërinpoa' . Iraca oshahuanatëhua' , Yosë inimicotopirëhuahuë' , inaora nohuanton , hui'nin isoro'paquë a'paimarin chiminaton nanan anoyatinpoaso marë' . Ina quëran canpoanta' acorinpoa' nanamën a'chinahuaso marë' . Insosona natëhuachin , nanan anoyatarin huachi .
59005010	Recommendation	Ni'co' , iyaro'sa' . Iraca pënëntona'piro'sa' Sinioro nanamën a'chintopirinahuë' . Pënëntohuachinara , a'naquëni no'huitona' , aparësitopi . Parësitaponaraihuë' , ahuantopi . Co no'huipihuë' .
44002021	Faith	“ Nicha'ëco , Sinioro , ” topachina' , nicha'ësarin . Anoyacancantahuaton , nicha'ësarin huachi , tënin Coiro , iraca ninshitaton .
66007012	Faith	Tëhuënchachin , Sinioro , piyapi'sa' nicha'ëran . Ma noyanquëncha quëmaso paya . Ya'ipiya chinochinënquën . Ya'ipi nitotëran . Chini chiniquën nanantaton , ya'ipiya nanitaparan ni'ton , ya'ipi natëinënquën . “ Yosparinquën ” ichinënquën . Na'con natëmiatarainquën . Co onporonta' a'poarainquënhuë' . Amen , itapi .
60003003	Recommendation	Ama , imoyaro'sa' , nitapacasoachin yonquicosohuë' . A'naquën sanapi'sa' ainën nitapacasoachin yonquipi . Oro quëran nipiso' a'sontanpapi . Notohuaro' miyo pë'pëpi . Coton pa'ton nininso' a'mopi . Noyapiachin nitapacasoachin yonquipi .
55001008	Faith	Ama të'huaton , tapanquësohuë' . Sinioro nanamën a'chináquë' . Ina a'chinahuëso marë' tashinan pëiquë po'morinaco . Ama ina marë' të'huaquësohuë' . Quëmanta' a'chinanso marë' aparësitohuachinënquën , chiniquën cancantëquë' . Napohuatan , Yosë catahuarinquën noya ahuantamaso' .
43017019	Description	Imarinacosopita yonquiato , quëmasachin natëaranquën . Inapita marë' chiminarahuë anoyacancanta'huaso marë' . Anoyacancantohuato , inapitanta' no'tëquën yonquiatona' , noya natëinënquën , itërin .
66003002	Recommendation	Ipora huanta' niyontonpiramahuë' , topinan quëran naporama' . “ Ya'ipi natërai , noya ninai , ” topiramahuë' , co huachi Yosë noya ni'ninquëmahuë' . Huë'ërëso pochin cancantërama' ni'ton , co yonquiramahuë' . Pënsha yatacopirinso pochin cancantërama' . Pën yatacopihuachina , pishitërë' noya orotacaso marë' . Inapochachin canpitanta' chiniquën Yosë yonquiantaco' .
66016004	Description	Ina piquëran a'na anquëninta' pa'nin . Iiro'saquë sënanënquë ya'huërinso' të'yaitohuachina , inapitanta' huënai pochin nisapi huachi . Tëquëin , i'sharo'sa' , inapita napoapi huachi .
45005002	Faith	Quisocristo chiminin ni'ton , Yosë nosoroatonpoa' , nicha'ërinpoa' . Imapatëhua' , nicha'ësarinpoa' . Nosoroatonpoa' , ipora huanta' catahuarinpoa huachi . A'na tahuëri Yosë'pa' pa'patëhua' , Yosë pochin nisarëhua huachi . Ina yonquiatëhua' , nóya cancantarihua huachi .
49005005	Sin	Monshihuanpatama' , co Quisocristo huëntonënquë ya'conamahuë' . Co noyahuë' yonquihuatama' , co imaramahuë' . Ma'sharachin yonquihuatama' , co tëhuënchachin Yosë yonquiaramahuë' . Nani ma'sha nohuantohuatama' , mamanshi mosharëso pochin niconama' , Yosë na'con na'con yonquicaso' nipirinhuë' . Co noyahuë' yonquiramasopita co naniantohuatamahuë' , co Yosë huëntonënquë ya'conaramahuë' . Ina nitotatoma' , iyaro'sa' , yonquico' .
58011008	Faith	Apranta' Yosë natanin . “ Ya'huëran quëran pipimiatëquë' . A'na parti a'nochinquën . Ina no'pa' quëchinquën ya'huëcamaso marë' , ” itërin Yosëri . Co no'pa' nohuitaponahuë' , Yosë natërin . “ Co nonpintarincohuë' , ” ta'ton , pa'nin huachi .
49005018	Recommendation	A'naquën no'picasoachin cancantopi . “ Huëco' no'piahua' . Capa cancantahua' , ” nitopirinahuë' . Ama canpitaso' no'picosohuë' , nishacancantotama' . Yosë nontoco' Ispirito Santo noyá ya'coancanchinquëma' . Nani tahuëri ya'coancantomiachinquëma' . Ina quëran co huachi no'pipomarahuë' , tëhuënchachin capa cancantomiatarama huachi .
61002002	Sin	Co no'tëquën a'chintatonahuë' , na'a piyapi'sa' nonpintapi . “ Co natëcaso' ya'huërinhuë' . Noya no'picaso' , noya monshihuanacaso' . Inapita nicacaso' nóya , ” ta'tona' , co noyahuë' nisapi . Na'a piyapi natanahuatona' , inapochachin cancantapi . “ Imarai quiyanta' , ” taponaraihuë' , co noyahuë' nisapi . Ina marë' a'napita nicatona' , Quisocristo pinosapi . “ Quisocristo nanamën co imacasohuë' . Imapisopita co noyahuë' nipi , ” ta'tona' , co no'tën nanan yaimasapihuë' .
49002018	Faith	Quisocristo chiminin ni'ton , ya'ipinpoa' nanitërëhua' Yosë nontacaso' . “ Tata , ” itatëhua' , nontërëhua huachi . Ispirito Santo catahuarinpoa' ni'ton , Tata Yosë nontohuatëhua' , noya nataninpoa' .
44021025	Recommendation	Ya'huërë' nisha piyapi'saso' nani ninshitërai . “ Quisocristo imapatama' , co iraca pënëntërinso' natëcamaso' ya'huërinhuë' . Isoichin sha'huichinquëma' ama nicacamaso marëhuë' . A'na piyapi ma'sha tëpapi mamanshi moshacaiso marë' . Ina noshaichin tananpitoco' . Naporahuaton , a'naquën maconorahuatona' , ma'sha tëpapiso' . Co huënainën noya inquipihuë' . Inapitanta' ama ca'cosohuë' . Naporahuaton , ama monshihuancosohuë' . Cotioro'sacoi pënëntëraiso' na'con ya'huëpirinhuë' , inaichin natëcamaso' ya'huërin , ” tënai , nisha piyapi'sa' ninshitatoi , itërin Santiacori .
44005003	Sin	Ya'huërë' Pitroso' co sha'huitopirinhuë' , Yosë nohuanton , nitotërin . Nitotaton , Ananiasë itërin : — ¿ Onpopinta' cancantaton , iyasha , naporanso' ? tënahuë . Sopai ya'coancantërinquën ni'ton , Ispirito Santo yanonpintëran ipora . Patoma coriqui canaranso' quëmaora marë' taparan .
49004014	Recommendation	Ina quëran no'tëquën yonquiarëhua huachi . Co huachi hua'huaro'sa pochin cancantarihuahuë' . Hua'huaro'saso' co yonquiyatërapihuë' ni'ton , nisha nisha natëtopi . Canpoaso' nipirinhuë' chinotënpoa pochin no'tëquën yonquia'ahua' . Ni'co' . Panca ihuan huë'pachina , boti niquëran niquëran ohuërërin . Co no'tëquën yanponinhuë' . Inapochachin a'naquën nisha nisha nanan natanpachinara , nisha nisha yonquipi . Co Quisocristo nanamënáchin yonquipihuë' . A'naquën nisha nisha a'chinarin . Noyá nitotopi nonpinacaiso' . Nonpin nanan imatona' , yanonpintopirinënquëmahuë' , ama pi'pian tëranta' natëcosohuë' .
46006009	Sin	Co noyahuë' nipisopita co Yosë huëntonënquë ya'conpihuë' . Nani nitotërama' ipora . Ni'cona nonpintochinënquëma' . A'naquën co Yosë nohuitatonahuë' , monshihuanapi . Mamanshi moshapi . Nisha nisha co noyahuë' nipi . Sa'ina' ya'huëtopirinahuë' , a'na sanapi së'huapi . Quëmapi capini nisë'huapi . Taparosachin yonquipi . Inapita pochin nipisopita co Yosë'pa' pa'sapihuë' .
58010025	Recommendation	A'naquën co huachi niyontonpihuë' Yosë chinotacaiso marë' . Ama inapita pochin cancantahuasohuë' . Sinioro o'macaso' tahuëri naniriarin ni'ton , niyontonatëhua' , na'con na'con nicatahuahua' chiniquën cancantahuaso marë' .
51003005	Sin	Napoaton , iyaro'sa' , pi'pian tëranta' co noyahuë' yonquihuatama' , a'naroachin naniantoco huachi . Yosë nontoco' catahuainquëma' naniantacamaso marë' . Ama monshihuancosohuë' . Ama taparo' yonquicosohuë' . Ama a'na sanapi së'huacamaso' yonquicosohuë' . Ama a'na quëmapi sa'in noyapatocosohuë' . Ama nani ma'sha nohuantapatocosohuë' . A'naquënso' ma'sha na'con nohuantatona' , mamanshi moshapiso pochin niconpi . Mamanshi Yosë ya'huërëtërinso pochin ma'sharachin yonquiatona' , co Yosë yonquipihuë' .
52005008	Faith	Canpoaso' nipirinhuë' tahuëri pochin cancantacaso' ya'huërin . Napoaton noya yonquia'ahua' . Yosë imamiatahua' , sopai minsëhuachinpoa' . Ni'co' , iyaro'sa' . Inimicoro'sa' huë'pachinara , sontaro'sa' co topinan pa'pihuë' . Coton hua'na quëran nininso' a'mopi . Casco hua'na quëran nininso' yancopi ama inimicori ohuanacaso marëhuë' . Noya nitapahuachina' , co inimicori minsërinhuë' . Hua'na a'mopiso pochin canpoanta' Yosë natëahua' catahuainpoa' . Ina natëtëhua' , noya ninosoroa'ahua' . “ Yosë a'paiarinpoa' . O'mahuachin , noyá nicha'ësarinpoa huachi , ” ta'tëhua' , noya imahua' . Inapohuatëhua' , Yosë catahuarinpoa' , co sopai minsëarinpoahuë' .
55001007	Grace	Yosë co nohuantërinhuë' të'huacahuaso' . Ispirito Santo chachin aya'coancantërinpoa' . Ina achinicancaninpoa' sopai minsëcahuaso marë' . Achinicancanpachinpoa' , ma'sha onpoarihuarahuë' , noya ahuantarihua' . Inasachin ananitërinpoa' piyapi'sa' nosorocaso' . Catahuarinpoa' sano yonquiatëhua' , noya ya'huëcahuaso' .
62002004	Sin	A'naquënso' nipirinhuë' nonpiánpi . “ Nani Yosë nohuitërahuë , ” topirinahuë' , pënëninpoaso' co natëtonahuë' , nonpiánpi . Co Yosë nohuitopihuë' .
50002002	Faith	Napoaton ya'ipinquëma' nóya nini'toma' , ya'huëco' . Noya noya ninosoroco' . Ama , iyaro'sa' , nisha nisha yonquicosohuë' . Napopianachin cancantoco' . Ina pochin cancantohuatama' , noya noya cancantarahuë huachi .
43007030	Description	Ina topachina , hua'ano'sari yamapirinahuë' . Tashinan pëiquë yapo'mopirinahuë' , co mapihuë' . Yosë nohuanton , co chiminacaso' naniyatërarinhuë' .
54006018	Recommendation	Na'a coriqui ya'huëtohuachinquëma' , a'napita nosoroatoma' , catahuaco' . Ma'sha pahuantohuachina , quëtoco' . Ama manta' apiracosohuë' . Noya nico' .
43018030	Description	— Pa'pi co noya quëmapihuë' . Noya ninin naporini , co quëchitëinquënhuë' , itopi .
45014006	Faith	Onporosona chinotohuatama' , Yosë yonquiatoma' , ina chinotarama' . Inapochachin nosha ca'patëhuara , Yosë yonquiatëhua' , coshatërëhua' . “ Yosparinquën , Sinioro , ” itërëhua' . A'napitaso' co nosha caponarahuë' , Yosë yonquiatona' , coshatopi . “ Yosparinquën , Sinioro , ” itopi anta' .
45012012	Recommendation	“ Yosë ananpitantarinpoa' , ” ta'toma' , noya cancantoco' . Ma'sha onpohuatama' , ama no'huitocosohuë' . Chiniquën cancantatoma' , ahuantoco' . Apira apira Yosë nontoco' .
44024023	Description	Ina quëran capitan sha'huitërin : — Paono noya a'paiquë' ama ta'ainsohuë' . Nipirinhuë' , ama tonpoquësohuë' . Nipayarinsopita huë'pachina' , noya ya'coina' . Cosharo' quëpahuachina' , a'ca'ina' , itërin copirnori .
46013007	Description	A'napita nosorohuatëhua' , co onporonta' pinorihuahuë' . Co noyahuë' nanan natantohuatëhua' , co a'naroachin natëtarihuahuë' . Noya yonquiarihua' . “ Yosë nohuanton , oshaquëran noya cancantapon nimara , ” tarihua' . Ma'sha onpotopirinënpoahuënta' , ahuantarihua' .
47004013	Faith	Iraca Tapico' ma'sha onpotopirinahuë' , chiniquën cancantërin . “ Yosë nicha'ësarinco ni'ton , co të'huatatorahuë' , sha'huirahuë , ” tënin . Yosë quiricanënquë naporin , iraca ninshitaton . Quiyanta' inapochachin cancantërai . “ Yosë catahuarincoi , ” ta'toi , a'chinarai .
52005014	Recommendation	Canpita capini , iyaro'sa' , nipënënco' . A'naquën co yasacatërinhuë' . Inapita pënënco' ama chiroinasohuë' . A'naquën ma'sha onpohuachinara , Yosë yananiantopi . Inapita noya nontoco' chiniquën cancanchina' . A'naquën pi'pian sopai yanatërin . Catahuaco' ama Yosë nanianchinasohuë' . Inapohuatama' , ama insonta' no'huicosohuë' . Oshaquëran pënënco' .
66016010	Description	Nani catapini anquëniro'sari ana'intapona' pa'pi . Ina quëran a'nanta' pipirahuaton , Yosë inimiconën ya'huërinquë pa'sarin . Hua'anëntërinquë chachin pa'sarin . Inaquë paaton , sënanquë ya'huërinso' të'yanantarin . Të'yanantohuachina , ya'ipiya tashiarin . Piyapi'sa' chiniquën parësitatona' , chiniquën na'nëapona' .
48006016	Grace	Nani no'tëquën a'chintëranquëma' . Ina imapatama' , Yosë piyapinën chachin nisarama' . Yosë nosoroatënquëma' , noya catahuainquëma' . Asanocancainquëma huachi , tënahuë .
44018025	Faith	Hui'napitaon quëra huarë' Yosë nanamën a'chintopi ni'ton , noya nitotërin . Ya'ipi cancanën quëran a'chinin . Quisoso naporinso' no'tëquën a'chintopirinhuë' , Coansha aporintërinsoráchin nitotërin . Ya'ipi Quisoso nanamën co nitochatërarinhuë' .
46010031	Recommendation	Ma'sona tëranta' nipatama' , Yosë yonquiatoma' , noya nico' a'napitanta' Yosë noya yonquicaiso marë' . Napoaton coshatohuatama' , o'opatama' , ma'sona tëranta' nipatama' , a'na piyapi yonquiatoma' , nosoroco' .
62002027	Recommendation	Canpitaso' nipirinhuë' Ispirito Santo ya'huëtërinquëma' . Quisocristo imarëhua' ni'ton , ina nohuanton , ya'coancantërinpoa' . Nani tahuëri a'chintarinpoa' . Cancanënpoaquë Yosë nanamën a'chintarinpoa' . Co onporonta' nonpintërinpoahuë' . No'tëquën a'chintërinpoa' ni'ton , co a'napita a'chintinpoaso' ya'huërinhuë' . Ina natëhuatama' , no'tëquën yonquiarama' . Sha'huitërinquëma pochachin Quisocristo imamiatoco huachi .
59002026	Faith	Hua'yanënpo' capa nipachina , co nanpirëhuë' . Inapochachin topinan quëran nonpatëhua' , co noyahuë' cancantohuatëhua' , co Yosë pochin nanpiarëhuahuë' . Chimipi pochin cancantatëhua' , co tëhuënchachin imarëhuahuë' .
44027035	Description	Itahuatoncoi , cosharo' manin . Ya'ipiya ni'tërantapaiquë , Yosë nontërin . — Yosparinquën , Tata , itahuaton , së'panahuaton , ca'nin .
44015020	Sin	Nipirinhuë' , pi'pian pënënacaso marë' ninshitahua' . Nisha piyapi'sa' ma'sha tëpapi mamanshi moshacaiso marë' . Ina nosha Quisoso imapisopita tananpichina' . Naporahuatona' , a'naquën maconorahuatona' , ma'sha tëpapi . Co huënainën noya inquipihuë' . Inapitanta' ama ca'inasohuë' . Naporahuatona' , ama monshihuainasohuë' , Inaichin pënëahuan' .
44023003	Sin	— Noyasha nonaponahuë' , quëmaso' nonpintënquën . Yosë ahuëarinquën quëmanta' . “ Moisësë pënëntërinso' natëto , ana'intarahuë , ” topiranhuë' , sha'huitëran ahuëincoso' . Moisësë chachin pënëninpoa' ama topinan quëran ahuëcaso marëhuë' , itërin Paonori .
45008001	Description	Napoaton iporaso' Quisocristo imapatëhua' , co ana'intinpoaso' ya'huërinhuë' . Naporahuaton , co sopai natëcaso' ya'huërinhuë' .
52005009	Grace	Ayaro' tahuërinta' co Yosë ana'intarinpoahuë' . Sinioro Quisocristo imarëhua' ni'ton , nicha'ësarinpoa huachi . Ina nohuanton , cha'ësarëhua' .
66020008	Violence	Ocoiantahuachin , isoro'paquë huënantarin nisha nisha piyapi'sa' nonpintantacaso marë' . Ya'ipi parti paaton , notohuaro' piyapi'sa' nonpintantarin . Coco , Macoco itopiso' . Inotë' pochin co pichicasohuë' . Sopairi nonpintërin ni'ton , niyontonapi quira nicacaiso marë' .
46006011	Grace	Iraca a'naquëma' ina pochin nipiramahuë' . Sinioro Quisocristo imapatama' , oshanëma' inquitërinquëma' . Nani anoyacancantërinquëma' ni'ton , Yosë noya ni'ninquëma' . Ispirito Santo chachin catahuarinquëma' Yosë pochin cancantacaso' .
55001012	Faith	Ina marë' aparësitopirinacohuë' , co tapanato yaa'porahuë' . Quisocristo imamiatarahuë . Ina nohuitato , inasachin natërahuë . Ya'ipiya nanitaparin . Nani sha'huitërinco nanamën a'china'huaso' ni'ton , noya a'paiarinco . Nanamëonta' ya'huëmiatarin . O'mantaquë huarë' co naniantarincohuë' , tënahuë .
49006018	Faith	Apira apira Yosë nontoco' . Ma'sha onpohuatama' , Yosë nontoco' catahuainquëma' . Noya yonquiatoma' , chiniquën Yosë nontoco' . Ispirito Santo catahuarinpoa' cancanënpoa quëran huarë' noya nontacaso' . Ama chirotomahuë' , ni'sáco' ama a'nanaya sopai minsëinquëmaso marëhuë' . Ya'ipi imarëhuasopita marë' Yosë nontoco' .
52001001	Grace	I'huata , iyaro'sa' . Ca Paonoco ninshitaranquëma' . Ya'ipi Yosë imaramasopita Tisaronicaquë ya'huëramasopita ninshitaranquëma' . ¿ Noya ya'huarama' ? Noya ya'huarai quiyanta' . Siripano , Timotio , inapitanta' isëquë ya'huapi . Inapitaro'coi nanan a'patarainquëma' . Canpitanta' Tata Yosë chinotatoma' , Sinioro Quisocristo imarama' . Yosë noya catahuainquëma' . Asanocancainquëma' . Quisocristonta' catahuainquëma' noya cancantacamaso marë' , tënahuë .
50004005	Faith	A'napita nosoroatoma' , oshaquëran nontoco' . Quisocristo ni'sarinpoa' . Co hua'quiya quëranhuë' o'mantararin . Ina yonquiatoma' , ya'ipi piyapi'sa' noya nontoco' .
46011026	Faith	“ Oshanënpoa' inquitinpoaso marë' Quisocristo chiminin , ” ta'tëhua' , cosharo' ina nonën pochin nininso' ca'nëhua' . Huënainën pochin nininso' o'orëhua' . Inapotohuatëhua' , a'napitanta' nicatonpoa' , Quisocristo chimininso' nitotapi . Sinioro o'mantaquë huarë' chimininso' yonquiatëhua' , ca'ahua' , o'oahua' .
59005015	Faith	Ya'ipi cancanëma quëran huarë' natëcaso' ya'huërin . “ Ya'ipiya , Sinioro , nanitaparan , ” topachina' , anoyatarin huachi . Oshahuanpachina' , inanta' inquitarin .
55001003	Faith	Iraca shimashonëhuëpita Yosë chinotërin . Inapochachin canta' chinotërahuë . Yosë nanamën no'tëquën natëto , chinotërahuë . Nani tahuëri tashirë chachin Yosë nontato , quëma yonquiranquën . Noya imaranso marë' “ Yosparinquën , Sinioro , ” itërahuë .
66006016	Description	Ya'ipi piyapi'sa' të'huatatona' , motopi moshatona' , nontapirinahuë' . — Panca na'piro'sa' notarintaton , ya'copi'incoi ama Yosë quënaincoiso marëhuë' . Inapaquë hua'anëntarin . Hui'nionta' chiniquën no'huirincoi .
66002017	Description	Imaramaco ni'ton , iyaro'sa' , Ispirito Santo chachin nontarinquëma' . Huëratëhuanpatama' , noya natanatomaco , yonquico' . Sopai minsëhuatama' , noya noya cancantarama huachi . Iraca Yosëri cosharo' a'patimarinso pochachin canta' ina pochin nininso' quëchinquëma' . Cancanëma marë' quëchinquëma' sano cancantacamaso marë' . Imaramaco ni'ton , nasha nininëma' a'naya a'nayanquëma' aco'inquëma' . Canpitaora nitotarama' . Huiri na'piquë ninshitërëso pochin noyapiachin cancantarama' . Cancanëma quëran noya noya nohuitaramaco huachi . Nani huachi , ” itëquë' , ninshitohuatan , itërinco .
61002003	Sin	Nisha a'china'piro'saso' co nosororinënquëmahuë' . Ma'sha canacaiso marë' nonpin nanano'sa' a'chintarinënquëma' . “ Nani hua'qui' napopiraihuë' , co Yosë ana'intërincoihuë' , ” topirinahuë' . Iraca quëra huarë' Yosëri yonquirin ana'intacaso' . A'na tahuëri no'tëquën ana'intarin huachi . Co naniantarinhuë' ana'intacaso' .
53002011	Sin	Co no'tën nanan nohuantopihuë' ni'ton , Yosëri tananpitarin , nonpin nanan natëapi . Sopai nohuanton , natëapi huachi .
45002024	Sin	Co noyahuë' cancantërama' ni'ton , nisha nisha piyapi'sa' co Yosë noya ni'sapihuë' . “ Yosë co noyahuë' ni'ton , imapisopitanta' co noya nipihuë' , ” tosapi , tënin Yosë quiricanënquë .
55003008	Sin	Iraca cato' pënotono'sari Moisësë no'huipi . Canisë , Canprisë itopiso' . Moisësë no'huitona' , copirno nonpintopi ama natëcaso marëhuë' . Inapochachin ipora nisha a'china'piro'sa' co noyahuë' yonquiatona' , co Yosë nohuantopihuë' . No'tëquën noninso' co yanatanpihuë' . Nisha nanan imatona' , co Yosë imasapihuë' .
66003019	Recommendation	Nosoroatënquëma' , chiniquën nontëranquëma' . Pi'pian ana'intaranquëma' noya cancantacamaso marë' . Co noyahuë' yonquiramaso' a'porahuatoma' , ya'ipi cancanëma quëran imaco huachi .
45005001	Faith	“ Quisocristoíchin nicha'ësarinpoa' , ” ta'tëhua' , imarëhua' . Ina anoyacancantërinpoa' ni'ton , Yosë noya ni'ninpoa' . Co huachi inimiconënpita pochin ni'ninpoahuë' .
54004016	Recommendation	Nani tahuëri yonquiquë' nóya imacamaso marë' . Naporahuaton , no'tëquën a'chinquë' . Inapohuatan , Yosë catahuarinquën noya noya cancantamaso marë' . A'napitanta' natanpachinquën , noya noya imasapi huachi .
44026011	Violence	Niyontonpiso pëiquë ya'conahuato , na'aro' aparësitërahuë . Quisoso a'pocaiso marë' aparësitopirahuë' , co yaa'popihuë' . Chiníquën no'huito , nisha piyapi'sa' ya'huëpiquë paato , aparësitërahuë , itërin , hua'an nontaton .
48005019	Sin	Co canpoara nanitërëhuahuë' Yosëíchin yonquicaso' . Co noyahuë' yonquirëhuasopita nitotërëhua' . Co noyahuë' yonquihuatëra , co noyahuë' ninë' . Yamonshihuanë' , taparo' nonë' , sanapi së'huachinachin cancantërë' .
46003007	Grace	Napoaton co imacamacoso' ya'huërinhuë' . Aporosënta' co imacamaso' ya'huërinhuë' . Yosë anoyacancantërinquëma' ni'ton , inasáchin yonquicamaso' ya'huërin .
46001007	Faith	Canpitaora co nanitëramahuë' Yosë pochin cancantacamaso' . Nipirinhuë' , Yosë ananitarinquëma' . Co manta' pahuantarinquëmahuë' noya nicacamaso marë' . Catahuarinquëma' ni'ton , noya cancantatoma' , Quisocristo o'macaso' tahuëri ninarama' .
66014002	Description	Ina quëran inapaquë chiniquën tënëntërinso' natanahuë . Panca so'pora pochin tënëntarin . Chiniquën huira pochin natanpirahuë' , mosica pi'nirinsonta' natanahuë . Quitara pochin nininso' pi'niarin . Noyapiachin natanahuë .
44010043	Faith	Iraca quëra huarë' pënëntona'piro'sa' Quisoso ninotona' , sha'huitërinënpoa' ina natëcaso marë' . Cancanënpoa quëran huarë' ina natëcaso' ya'huërin . Oshanënpoa marë' chiminin ni'ton , imapatëhua' , ya'ipi oshanënpoa' inquitarinpoa' . “ Ca oshanëhuë marë' mini Quisocristo chiminin , ” topatëhua' , inquitarinpoa huachi , itërin Pitrori .
45002007	Faith	Noyasachin nipatëhua' , noya ni'sarinpoa' . Ina pa'yatohuatëhua' , ananpitantarinpoa' . Inarë'quënpoa' ya'huëmiatarihua huachi .
66001004	Grace	Ca Coanshaco quirica a'pataranquëma' . Asia parti ya'huëramasopita ninshitaranquëma' . Imarama' ni'ton , a'naya a'naya ninanoro'saquë niyontonatoma' , Yosë chinotërama' . Canchisë ninanoquë niyontonamaso' a'naya a'nayanquëma' yonquiatënquëma' , ninshitaranquëma' . Tata Yosë noya catahuainquëma' . Asanocancainquëma' . Iraca quëra huarë' ya'huërin . Ipora huanta' nanpiarin . A'na tahuëri o'mantararin huachi . Ispirito Santonta' catahuainquëma' . Tata Yosë ya'huërinquë chachin ya'huaton , nóya yonquirin . Noya yonquiaton , catahuarinquëma' noya cancantacamaso marë' .
44019004	Faith	— Coansha pënëninquëma' co noyahuë' yonquiramaso' naniantacamaso marë' . Ina quëran aporintërinquëma' . Nipirinhuë' , co inasachin sha'huirinhuë' . Ina quëran a'chiantarin . “ Ca piquëran a'na quëmapi huë'sarin , Yosë a'paimarinso' . Ina imaco huachi , ” itërin anta' . Napoaton Quisoso imaco huachi , itërin Paonori .
61002009	Violence	Inapochachin ipora Quisocristo imapatëhua' , Yosë nanitërin catahuainpoaso' . Sopai yaminsëpirinpoahuënta' , Yosë catahuarinpoa' cha'ëcaso marë' . Oshahuano'saso' nipirinhuë' ana'intarin . Nani yonquirin chiniquën ana'intacaso' . Ayaro' tahuëri nanihuachin , no'tëquën ana'intarin . Parësitopiquë a'pararin huachi .
58011016	Grace	Nipirinhuë' , co isoro'pa' na'con yonquipihuë' . Yosë na'con na'con nohuantopi . Ina ya'huërinquë chachin ya'huëcaiso' nohuantopi . Napoaton Yosëri itapon : “ Nóya yonquirinaco ni'ton , hui'nahuëpita pochin ni'sarahuë . A'na tahuëri inapaquë quëpantarahuë huachi . Nani taparapirahuë huachi ya'huëcaiso' , ” tënin Yosë .
54004007	Recommendation	Nonpin nanano'saso' nipirinhuë' tananpitëquë' . Inahuara yonquinëna quëran napopiso' tananpitëquë huachi . Inapitaso' topinan quëran a'chinapi . Quëmaso' nipirinhuë' nani tahuëri yonquiquë' Yosë pochin cancantamaso marë' .
66020009	Violence	Nisha nisha parti quëran niyontonahuatona' , Yosë piyapinënpita ya'huërinquë huë'sapi . Huë'sahuatona' , ninanonën tancapitapi . Imapisopita yatëpapirinahuë' , Yosëri nosoroarin . Ina nohuanton , inapa quëran panca pën anotarin . Anotahuachin , no'huipisopita ahuiquitarin huachi . Ya'ipi miachin ta'huantapi . Quisoso imapisopitaíchin cha'ësapi huachi .
44010048	Description	“ Quisocristo imarai huachi , ” topachina' , aporintëquë' , itërin Pitrori . Napotohuachina , aporintopi huachi . — Isëquë , iyaya , yacapatoncoi , hua'qui miachin a'chintocoi , itopi . Napohuachinara , inaquë hua'qui miachin yacapatarin huachi .
45002019	Grace	Nisha piyapi'santa' yaa'chintërama' . Inapitaso' co Yosë nohuitatonahuë' , somaraya pochin niconpi . Tashi pochin cancantopi .
62002025	Grace	Quisocristo chachin sha'huitërinpoa' : “ Imamiatohuatamaco , Yosë nohuitatoma' , nanpimiatarama huachi , ” itërinpoa' .
59003017	Description	Yosëso' nipirinhuë' no'tëquën ayonquirinpoa' . Ina catahuahuachinpoa' , noyapiachin cancantarihua' . Co manta' no'huitarihuahuë' . Oshaquëran nontarihua' . A'napita pënënpachinpoa' , natanarihua' . Piyapi'sa' nosoroarihua' . Yosë pochin yonquihuatëhua' , noyasachin nirihua' . Co nisha nisha yonquiarihuahuë' . Co nonpintarihuahuë' . Yosëichin catahuarinpoa' ina pochin cancantacaso' .
43003035	Faith	Tata Yosëri hui'nin pa'pi nosororin . Chini chiniquën nanan quëtërin ya'ipiya hua'anëntacaso marë' .
61003009	Grace	A'naquën napopi . “ Yosë hua'quiarin . Naniantërinpoa' , ” topirinahuë' , co hua'quirinhuë' . Co topinan quëran sha'huitërinpoahuë' . Nosoroatonpoa' , ninarárin . Co nohuantërinhuë' a'na piyapi tëranta' parësitopiquë pacacaso' . Na'con na'con piyapi'sa' co noyahuë' yonquipisopita naniantacaiso marë' ninararin .
46007007	Grace	Caso' nipirinhuë' co sa'ahuancohuë' . Co manta' sanapi së'huarahuë' . Yosë catahuarinco ahuanta'huaso' . Pa'sápato , a'chinárahuë . Na'a quëmapi'sa' ca pochin ninin naporini , noya ni'itonahuë' , topirahuë' . Co ya'ipi nanitopihuë' ca pochin nicacaiso' . Yosë catahuarinpoa' nisha nisha nicacahuaso' . A'naquën ina nohuanton , sa'arin . A'naquënso' nipirinhuë' ina nohuanton , noya inaora ya'huërin .
46014001	Recommendation	Napoaton , iyaro'sa' , noya ninosoroco' . Ina quëran Yosë nontoco' Ispirito Santo catahuainquëma' ma'sona nohuantërinso' nicacamaso' . Noya pënëntacaso' na'con na'con nohuantoco' .
47004006	Grace	Iraca co'huara isoro'pa' ya'huëyatërasohuë' , Yosë ya'huërin . Ya'ipi parti tashipirinhuë' , “ Tahuëri ya'huë'in , ” topachina , tahuëri nóya ya'huërin . Inapochachin cancanënpoaquë a'pintërinpoa' ina nohuitacaso marë' . Inaso' noya noya . Quisocristo yonquihuatëhua' , Yosë chachin nohuitarëhua' . A'pininso pochin inari Yosë anohuitarinpoa huachi .
44018024	Description	Naporo' tahuëri'sa' a'na Cotio quëmapi Ipisoquë pa'nin . Aporosë itopiso' . Aricantriaquë nasitërin . Cotio quëmapi niponahuë' , Quisoso imarin . Inaso' noya nitotërin a'chinacaso' . Yosë quiricanën na'con nontaton , noya nitotërin .
58013012	Grace	Quisocristonta' ninano' aquëcha quëparahuatona' , aparësitopi . Inaquë chiminin oshanënpoa' inquitinpoaso marë' . Inaora huënainën quëran anoyacancantërinpoa huachi .
56002015	Recommendation	Ina nanan , api , a'chintáquë' . Noya nontaton , achinicancanquë' . Co noyahuë' nipachina' , chiniquën nanantaton , pënënquë' . Quisocristo nanamën a'chintëran ni'ton , natëinënquënso' ya'huërin .
62004009	Grace	Nosoroatonpoa' , hui'nin chachin isoro'paquë a'paimarin anoyacancantinpoaso marë' . A'naichin hui'nin ya'huëtopirinhuë' , a'paimarin . Quisocristo anoyacancantohuachinpoa' , Yosë nohuitatëhua' , nanpimiatarihua huachi . Ina yonquiatëhua' , “ Ma noyacha Yosë nosororinpoa paya , ” tënëhua' .
43017024	Grace	Quëma , Tata , nohuanton , imasarinaco . Inapita nohuantërahuë carë' ya'huëcaiso' . Iraca quëra huarë' quëma nosororanco . Co'huara isoro'pa' ya'huëyatërasohuë' , nosoroatonco , nóya acoranco . Inatohua' inapitanta' pantahuachina' , noya noya ni'sarinaco huachi . Ina na'con nohuantërahuë .
45003016	Sin	Insëquësona pa'patamara , piyapi'sa' aparësitarama' , asëtarama' .
58004014	Faith	Iporaso' Quisoso imarëhua' . Yosë hui'nin chachin inaso' . Nani inapaquë panantahuachina , Yosë'pa' ya'huarin . Inatohua' canpoa marë' Yosë nontárin . Corto hua'an pochin Yosëri acorin . Catahuainpoaso marë' inaquë ya'huarin . Napoaton ama naniantahuasohuë' . Imamiatahua' .
61001017	Grace	Quisocristoro'coi a'na motopi'pa' pa'nai . Inaquë Yosë nohuanton , huënarachin huënarachin ya'norin , ni'nai . Naporo chachin inapa quëran Tata Yosë nontërincoi : “ Isoso' hui'nahuë , nosororahuëso' . Nóya ni'nahuë , ” itërincoi . Yosë nohuanton , noya inaquë quënanatoi , natanai . Inapotatoncoi , Quisocristo chiniquën nanantërinso' anitotërincoi .
46012011	Description	Ya'ipi imarëhuasopita catahuarinpoa' . A'naichin Ispirito Santo niponahuë' , catahuarinpoa' nisha nisha nitotahuaso' . Ina nohuanton , a'naquën nitopënëntërin . Ina nohuanton , a'nanta' nitononëntërin . Ispirito Santo ananitërinpoaso' . Inaora nohuantërinso' catahuarinpoa' ma'sona tëranta' nitotahuaso' .
66008012	Description	Nani cara anquëni pihuirin huachi . A'nanta' pihuiantahuachina , Yosë nohuanton , patoma pi'i tashitarin . Patoma noya a'pianponahuë' , patoma co huachi a'pianinhuë' . Yoqui , tayora , inapitanta' patoma pochin tapiarin . Co huachi noya orotarinhuë' . Napoaton tashinta' co huachi noya a'pianinhuë' .
44018017	Violence	Na'a piyapi'sari ni'sapi . Ni'sahuatona' , Cotio niyontonpiso pëi' hua'an mapi , Sostinisë itopiso' . Masahuatona' , inaquë chachin ahuëpi . Carionori ni'saponahuë' , co manta' tëninhuë' . Co ina yonquirinhuë' .
43010039	Violence	Ina natanahuatona' , naquëranchin tashinan pëiquë po'mocaiso marë' yamantapirinahuë' , cha'ërin .
47004016	Faith	Napoaton co a'pochinachin cancantëraihuë' . Co tananpitochinachinhuë' cancantatoi , a'chinárai . Parësitatoi , co huachi chinipiraihuë' , nasha cancan nani Yosë quëtërincoi . Nani tahuëri catahuarincoi noya noya cancanta'huaiso marë' .
43012003	Description	Naporo' Mariaso' panca potiria manin , noya hua'sai' mëntai' nininso' . Pa'ton nipirinhuë' , inaquë Quisoso nantëquën pashirantëtërin . Ina quëran ainën quëran amirantërin . Ya'ipi pëi' pimoanarin .
58011009	Faith	Aquë paaton , Canaan parti canconin . Inaquë ya'huaponahuë' , në'mëtë' pëiquërachin ya'huërin . Pa'sápaton , co ya'huëmiatërinhuë' . Isaco , Cacopo , inapitanta' në'mëtë' pëiro'saquë ya'huëpi . Yosëri nani sha'huitërin . “ Isoro'pa chachin quëchinquëma' , ” itopirinhuë' , co hua'anënchatërapihuë' . “ Co Yosë nonpintarinpoahuë' . A'na tahuëri ina nohuanton , hua'anëntarihua huachi , ” ta'tona' , Yosë natëpi huachi .
50003017	Recommendation	Ya'ipinquëma' nonanco . Nicatahuaco' ca pochachin imacamaso marë' . A'naquëma' nani quiya pochin cancantarama' . Inapitanta' nicatoma' , noya nico' .
48006002	Recommendation	Ya'ipinpoa' a'na tahuëri ma'sha onporëhua' . A'na tahuërinta' sopai yanonpintërinpoa' co noyahuë' nicacaso marë' . Napoaton nicatahuahua' noya yonquiahuaso marë' . Inapohuatëhua' , Quisocristo natëarihua' . “ Ninosoroco' , ” itërinpoa' .
59002024	Faith	Co topinan quëran nonacaso' ya'huërinhuë' . Noya nipatëhua' , noya imarëhua' . Ina marë' Yosë noya ni'sarinpoa' .
45009014	Faith	A'naquën tapona' : “ Yosëso' co noyahuë' . Co ya'ipi piyapi napopianachin ni'ninhuë' ni'ton , co noyahuë' , ” topirinahuë' , co no'tëquën yonquipihuë' .
45014001	Recommendation	A'naquënso' Quisocristo imasapirinahuë' , ipora huarë' co ya'ipi nanamën nitochatërapihuë' . Co Quisocristoíchin natëyatërapihuë' . “ Pënëntërinsonta' natërahuë ni'ton , cha'ësarahuë , ” topi . Co canpoa pochachin imashatërapirinahuë' , huë'pachina' , noya nontoco' . “ Huëco' , iyaro'sa' , Yosë chinotahua' , ” itatoma' , cortoquë ichiya'conco' . Ama nino'huichinachin cancantatoma' nontocosohuë' .
66012007	Violence	Ina quëran hua'narëso pochin niantarahuë . Inapaquë anquëni hua'an quënantarahuë . Miquiri itopiso' . Sopairi yaminsëaton , ahuërin . Sopairo'sa' anquëniro'sapitarë' niahuërapi . Quira nisapi .
49004026	Recommendation	Co noyahuë' nipachina' , no'tëquën pënënco' . Nipirinhuë' , ni'cona oshahuantama' . No'huihuatama' , co'huara pi'i ya'coyantërasohuë' , nanan anoyatoco' .
60003009	Recommendation	A'na piyapi ma'sha onpotohuachinënquëma' , ama i'huërëtacamaso' yonquicosohuë' . Pinopachinënquëma' , ama canpitariso' pinocosohuë' . Noya nontoco' . Naporahuaton , Yosë nontoco' inapitanta' catahuain . Imapatëhua' , ina sha'huitërinpoa' a'napitanta' nosorocaso' . Napohuatëhua' , Yosë noya catahuarinpoa' .
43008029	Grace	Tatahuë a'paimarinco ni'ton , ca'taninco . Ina nohuantërinsorachin no'tëquën natërahuë ni'ton , co patarincohuë' , itërin .
49006014	Recommendation	Canpoaso' sontaro'sa pochin nisarëhua' . A'mopiso pochin Yosë quëtërinpoa' ama sopai minsëinpoaso marëhuë' . Napoaton chiniquën cancantatoma' , Yosë nontoco' quëchinquëma' . Panca sintoron nitonpotopiso pochin no'tën nanan na'con nohuantoco' . Ina imatoma' , no'tëquën nonco' . Co pi'pisha tëranta' nonpintacaso' ya'huërinhuë' . Hua'na coton a'mohuachinara , co inimiconëni ohuaninhuë' . Inapochachin noyasachin nipatëhua' , co sopai minsëarinpoahuë' . Yosëichin catahuarinpoa' noya nicacaso' .
66001020	Description	Achin ni'nanso' co quëmaora nitotopiranhuë' , a'chinchinquën nitotëquë' . Panca nanparino'saso' noya a'pintërin . Inapochachin canchisë ninanoro'saquë imarinacosopita ya'huapi . Niyontonatona' , chinotarinaco . Tayora së'quërahuëso pochin ansiano'sa' a'paiarahuë , itërinco .
58002009	Grace	Quisososo' nipirinhuë' yonquirëhua' . Inaso' isoro'paquë o'maton , piyapi chachin nasitimarin . Parësitaton , canpoa marë' chiminin huachi . Napoaton Yosëri chiniquën nanan quëtërin ya'ipiya hua'anëntacaso marë' . Yosë nosoroatonpoa' , hui'nin a'patimarinpoa' ya'huërëtinpoaso marë' . Ya'ipi piyapinpoa marë' chiminin .
50002013	Grace	Co noyahuë' cancantatëhua' , co canpoara nanitërëhuahuë' Yosë natëcahuaso' . Nipirinhuë' , Yosë nontohuatëhua' , catahuarinpoa' nohuantacaso' . Ina quëran Yosë yanatëhuatëhua' , inari chachin catahuarinpoa' no'tëquën natëcaso' . Inaso' noya noya ayonquirinpoa' .
43015011	Grace	Ya'ipi cancanëhuë quëran Tatahuë natërahuë ni'ton , nóya cancantërahuë . Natëhuatamaco , ca pochachin noya cancantarama' . Co pi'pisha tëranta' sëtaramahuë' . Ina marë' a'chintëranquëma' .
54001001	Description	I'huata , api . Ca Paonoco ninshitaranquën , ni'quë' . ¿ Noya ya'huaran ? Noya canta' ya'huarahuë . Quisocristo acorinco nanamën a'china'huaso marë' . Tata Yosëri sha'huitërin ni'ton , acorinco . Yosë chachin anoyacancantërinpoa' . Oshanënpoa' inquitatonpoa' , nicha'ërinpoa huachi . Quisocristo imatëhua' , ina ninarëhua' . A'na tahuëri inapaquë quëpantarinpoa huachi . Inaso' a'parinco ni'ton , a'chinarahuë .
54002009	Recommendation	Sanapi'santa' noya niina' . A'naquën sanapi'sa' nitapacasoráchin yonquipi . Na'con miyo pë'pëpi . Oro quëran na'a a'sontanpapi . Coton pa'ton nininsopita yaa'mopi . Ainën tapacaisoráchin yonquipi . Yosë imarinsopitaso' nipirinhuë' ama ina pochin ni'tonahuë' , sano yonqui'ina' . Ama piyapiri pa'yatacasomaráchin nitapainasohuë' .
43002015	Violence	Inapita quënanconahuaton , Quisosori co noyahuë' ni'nin . Nonin masahuaton , sihuirintahuaton , ohuica , ohuaca' , inapita huënintaton , a'parin huachi . Pa'aninsopitanta' Yosë pëinën quëran a'parin . Coriqui nicanpiapisonta' misanën quëran ta'sarin . Coriqui ta'sarahuaton , misanëonta' të'yatërin .
49002010	Grace	Yosë anoyacancantërinpoa' . Anoyacancantahuatonpoa' , acorinpoa' nóya nicacaso marë' . Quisocristo catahuahuachinpoa' , noya nisarëhua huachi . Iraca quëra huarë' yonquirinpoa' ina pochin nicahuaso' . Ina marë' nicha'ërinpoa' .
60004012	Recommendation	Iporaso' , iyaro'sa' , chiniquën parësitohuatama' , ama pa'yancosohuë' . Co topinan quëran ma'sha onporamahuë' . Imarama' ni'ton , ina pochin parësitacaso' ya'huërin . Yosë chachin tëniarinquëma' noya noya imacamaso marë' .
66019007	Recommendation	Huëco' capa cancantahua' . Noya cancantahua' . Inasachin noya noya ni'ton , natëahua' . Quisocristo quëpantarinpoa huachi . Inarë'quënpoa' ya'huëmiatarihua huachi . Quëmapi yasa'apachin , nanon nitërinso' na'con nosororin . Inasáchin yonquirin . Ina pochin Quisoso nosororinpoa' . Ni'ton , nitapacancanarëhua' inatohua' ya'huëcontacaso marë' .
49006017	Recommendation	Sontaro'sa' co casco hua'na quëran nininso' yancopihuë' naporini , a'naroachin inimiconënpitari motën acochitonahuë' . Inapochachin canpoanta' co Yosë anoyacancantërinpoahuë' naporini , co cha'ëitërihuahuë' . Nasha cancan quëtërinpoaso' maahua' ama sopai minsëinpoaso marëhuë' . Yosë quiricanënta' ya'huëtërinpoa' . Ispirito Santo nohuanton , ninshitërinënpoa' sopai minsëcahuaso marë' . Napoaton nani tahuëri ina nontatoma' , yonquico' . Sontaro'sari sahuëninën quëran inimico minsëpi . Inapochachin Yosë quiricanën quëran sopai minsëarihua' .
44007024	Violence	Inaquë a'na Cotio quëmapi quënanconin . Co manta' onpopirinhuë' , Iquipito quëmapiri ahuëaton , shitëparin , quënanconin . Quëmopinën yacatahuarin ni'ton , “ Cari i'huërëchi , ” ta'ton , Iquipito quëmapi ahuëaton , tëparin huachi .
53003013	Recommendation	Na'aquëma' , iyaro'sa' , noya nisarama' . Ama amitoma' , nisha cancantocosohuë' . Nani tahuëri noya nico' .
46016013	Faith	Ni'cona , iyaro'sa' , sopai minsëchinquëma' . Ama nisha nisha yonquicosohuë' . Ya'ipi cancanëma quëran natëmiatoco' . Ma'sha onpoapomarahuënta' , chiniquën cancantoco' . Chiniquën cancantatoma' , noya nico' .
44007043	Sin	Nisha piyapiro'sa' moshapiso' yonquirapi . Moroco artaronën quëparahuatona' , ina chinotapi . A'na tayora Yosë pochin chinotapi , Ninpan itopiso' . Mamanshi piyapiri nipisopita moshapi . Napoaton ana'intarahuë huachi . Ca nohuanto , inimicoro'sa' huë'sahuatona' , minsëapi huachi . Minsërahuatona' , Papironia parti aquëtëran quëparapi huachi , tënin Yosë , itërin pënëntona'piri ninshitaton . Nisha nisha moshatopi ni'ton , ana'intërin huachi , itërin Istipani , hua'ano'sa' nontaton .
53002015	Recommendation	Napoaton , iyaro'sa' , chiniquën cancantatoma' , ya'ipi cancanëma quëran imaco huachi . Canpitataquë ya'huasocoi , no'tëquën a'chintërainquëma' . Ina quëran quirica a'patëranquëma' na'con na'con nitotacamaso marë' . No'tën nanansáchin imamiatoco huachi .
47005005	Grace	Yosë acorinpoa' nasha nonënpoa' ya'huëtinpoaso marë' . Tëhuënchachin inapaquë noya ananpitantarinpoa huachi , tënëhua' . Nani Ispirito Santo aya'coancantërinpoa' ni'ton , nitotërëhua' .
54002011	Recommendation	Yosë nanamën a'chinpachina' , sanapi'sa' ta'tatona' , noya nataina' . Natanahuatona' , noya natëina' .
54005019	Recommendation	Nanan natantohuatan , ama , api , a'naroachin natëquësohuë' . A'na piyapiriachin ansiano sha'huirapihuachin , co natëcaso' ya'huërinhuë' . Catoya'pihuë nipon , caraya'pihuë nipon , inachachin sha'huirapihuachina' , naporo huarë' natëtëquë huachi .
45016016	Recommendation	Imaramasopita capini noya ninosoroatoma' , nisë'quëco' . A'napita Quisocristo imarinsopitanta' nisha nisha parti ya'huëpisopita yonquirinënquëma' .
66018019	Description	Chiniquën sëtatona' , mo'shiquë nipashimototapi . Iraca sëtohuachinara , inachintopiso' . — Ma'huantacha ninin paya . Panca ninano' nipirinhuë' , ayarin . Marë pa'tohuatëira , na'a ma'sha pa'anatoi , quënai . Pa'anpatëira , na'con canapiraihuë' , a'naroachin ta'huantopi huachi , tosapi .
62003001	Grace	Ma noya Tata Yosë nosororinpoa' ni'ton , hui'ninpita pochachin ni'ninpoa' . Huëntonënquë chachin aya'coninpoa' . Co imapisopitasohuë' nipirinhuë' co nitotopihuë' . “ ¿ Onpoatonta' Yosë pochin cancantacaiso' nohuantopi ? ” toconpi . Co Yosë nohuitatonahuë' , napopi .
60005005	Recommendation	Hui'napisarinta' ansiano'sa' natëina' . Ya'ipinquëma' sano yonquiatoma' , nicatahuaco' . Piyapi'sa' nocanpatama' , Yosë co noyahuë' ni'sarinquëma' . Co a'napita nocanpatamahuë' , catahuarinquëma' . “ Tëhuënchachin canpoara co nanitërëhuahuë' noya nicahuaso' . Co Yosë catahuarinpoahuë' naporini , co noya niitërihuahuë' , ” ta'toma' , nicatahuaco' .
45003004	Faith	Ya'ipi piyapi'sa' nonpinpirinahuë' , Yosëso' no'tëquën nonin . Yosë no'tëquënáchin nonpirinhuë' , a'naquën co yanatëpihuë' . “ Yosë nonpintarinpoa' nimara , ” topirinahuë' , co onporonta' nonpintërinpoahuë' , tënin Yosë quiricanënquë .
44009014	Violence	Corto hua'ani chiniquën nanan quëtërin isëquënta' piyapi macacaso marë' . Nontërinquënsopita tonporahuaton , tashinan pëiquë yapo'morin , itërin Ananiasëri .
61002001	Sin	Iraca Yosë acorinsopita no'tëquën pënëntopi . A'naquëniso' nipirinhuë' nonpintopi . “ Quiyanta' no'tëquën pënënarainquëma' , ” itopirinahuë' , Cotioro'sa' nonpintopi . Inapochachin iporaso' a'naquën nonpin nanan yaa'chintarinënquëma' . Noyásha nontapirinënquëmahuë' , nonpintarinënquëma' . “ Quiyanta' imarai , ” taponaraihuë' , nonpin nanan a'chinapi anishacancantacaiso marë' . Quisocristo nicha'ëinpoaso marë' chiminin . Inaíchin natëcaso' nipirinhuë' , nisha a'china'piro'sari co yanatëpihuë' . Ina marë' a'na tahuëri Yosëri ana'intarin . A'nanaya ana'intarin huachi .
43005018	Violence	Chinoto tahuëri piyapi anoyatërin ni'ton , Cotioro'sari yatëpapi . — “ Yosëso' tatahuë , ” topachina , Yosë pochachin niconin , ta'tona' , aquë aquëtë' yatëpapi .
46011002	Faith	Ma noyanquëma' , iyaro'sa' , ni'ton , siempre yonquiramaco . Yosë nanamën a'chintohuatënquëmara , noya natëramaco .
44002025	Faith	Ina yonquiaton , Tapico' iraca naporin : Nani tahuëri Sinioro ca'tanarinco . Inchinanëhuë quëran ya'huërarin achinicancaincoso marë' . Catahuarinco ni'ton , co pa'yanahuë' .
60001023	Grace	Yosëso' co onporonta' chimininhuë' . Nanpimiatarin huachi . Inaso' nasha cancan quëtërinquëma' huëntonënquë ya'conacamaso marë' . Nasitantarëso pochin noya cancantërama' . Co piyapi'sa' nanitopihuë' Yosë huëntonënquë aya'coinpoaso' . Ina yonquinën quëran anoyacancantërinquëma' . Nanamënso' co onporonta' ta'huantarinhuë' . Ina natëhuatëhua' , canpoanta' nanpimiatarihua huachi .
59005016	Recommendation	Napoaton ma'sona tëranta' co noyahuë' nipatëhua' , imarëhuasopita capini nisha'huitahua' . “ Ina marë' caso' oshahuanahuë , ” nitahua' . Canpoa capini Yosë nontahua' anoyachinpoa' . Ya'ipi co noyahuë' yonquirëhuasopita naniantohuatëhua' , chiniquën ina nontohuatëhua' , na'con catahuarinpoa' .
43006047	Faith	No'tëquën sha'huitëranquëma' . Imapatamaco , Yosë nohuitatoma' nanpimiatarama huachi .
43014018	Grace	Co patomiataranquëmahuë' . Ca nohuanto , Ispirito Santo ya'coancantarinquëma' . Ca pochachin catahuarinquëma' .
45003002	Grace	Co topinan quëran chinotopihuë' . Yosëri na'con catahuarin . Inahua'ton nontërin . Nanamën chachin sha'huitërin ninshitatona' ya'huëmiatacaiso marë' . “ Yosë quiricanën iraca ninshitopiso' , ” tënëhua' .
49006005	Recommendation	Patron nihuihuatama' , pahuërëcaso' ya'huërin . “ Sacatëquë' , ” itohuachinquëma' , sacatoco' . Ama nonpintocosohuë' . Quisocristo ni'sarinquëma' ni'ton , ina yonquiatoma' , noya sacatoco' .
45002004	Grace	Yosë nosororinpoa' . Co a'naroachin no'huirinpoahuë' ni'ton , co Yosë të'huatëramahuë' . “ Co a'naroachin ana'intarinpoahuë' , ” ta'toma' , co noyahuë' ninama' . Yosë na'con nosoropirinquëmahuë' , co ina yonquiramahuë' , ¿ ti ? Tëhuënchachin co a'naroachin ana'intarinquëmahuë' . “ Oshaquëran co noyahuë' yonquirinsopita naniantapona' nimara , ” ta'ton , ninarárin .
62005014	Faith	Yosë nontohuatëhua' , natanarinpoa' . Ina nohuantërinso' ayonquihuachinpoa' , noya nataninpoa' . Napoaton chiniquën cancantatëhua' , nani tahuëri ina nontarihua' .
45015013	Faith	Yosëichin tëhuënchachin catahuarinpoa' chiniquën cancantacaso' . Canpitanta' catahuainquëma' nóya cancantacamaso marë' . Asano cancainquëma' . Inasachin yonquihuatama' , catahuarinquëma' . Ispirito Santo ya'ipiya nanitaparin . Catahuahuachinquëma' , chini chiniquën cancantarama huachi .
43019041	Description	Ina ya'cariya imia'huaya ya'huërin . Inaquë na'pi nanin nani ihuapi po'mocaiso marë' . Co insonta' chimipi po'moyatërapihuë' .
66019020	Violence	Quira nipachina' , Quisosori canaarin huachi . Canarahuaton , Yosë inimiconën masarin . Nonpina'pi pënëntërinsonta' masarin . Sacai' nininso' nicaton , notohuaro' piyapi'sa' nonpintërin Yosë inimiconën imacaiso marë' . Marcanën niacotahuatona' , mamanshinën moshapirinahuë' , Quisosori minsëarin huachi . Minsërahuaton , inimiconën , nonpina'pi , cato chachin masarin . Masahuaton , ana'intomiatarin huachi . Nanpi parësitopiquë të'yatarin huachi . Inaquë panca pën orotápon huachi . Co onporonta' pipiapihuë' .
45012020	Recommendation	Napoaton “ Inimiconën tanahuachin , a'caco' . Yamorohuachin , o'shitoco' . Inapotohuatama' , inimiconëma' atapanarama huachi , ” tënin anta' .
51003016	Recommendation	Ya'ipi Quisocristo nanamën yonquiráco' . Na'con ina yonquico' . Noya nitotatoma' , nia'chintoco' , nipënënco' . Yosë cantanën nisha nisha nininsopita cantaco' . Yosë quiricanën nontatoma' , inanta' cantaco' . Canpitaora yonquinëma quëraonta' cantaco' . “ Ma noyanquëncha , Tata , ni'ton , catahuarancoi paya , ” ta'toma' , cancanëma quëran huarë' cantaco' .
51003019	Recommendation	Canpitanta' , iyaro'sa' , sa'ama' nosoroco' . Ama no'huicosohuë' . Oshaquëran nontoco' .
54005016	Recommendation	Quisocristo imapatëhua' , noya niahua' . Quëyoron quëmopinënpoa' ya'huëhuachina' , quëmopinën chachini catahuaina' noya nanpicaiso marë' . Ina quëran a'napita imapisopitarinta' sa'ahuamiaro'sarachin catahuaina' .
62005011	Grace	Yosëso' huëntonënquë aya'coninpoa' ina pochin nanpicaso marë' . Hui'nin chachin anoyacancantërinpoa' nanpimiatacaso marë' , tënëhua' .
62005012	Faith	Yosë hui'nin ya'coancantohuachinpoa' , nanpimiatarihua huachi . Co'so' ina imapatëhuahuë' , co nanpimiatarihuahuë' .
43008036	Grace	Yosë hui'ninco ni'to , catahuahuatënquëma' , cha'ësarama' . Co huachi sopai hua'an camaiantarinquëmahuë' .
49003013	Faith	A'chintëranquëma' ni'ton , tashinan pëiquë po'morinaco . Parësitapirahuë' , chiniquën cancantoco' . Canpitanta' Quisocristo imacamaso marë' parësitërahuë . Ina marë' noya cancantacaso' ya'huërin .
45016018	Sin	Quisocristoso' hua'anënpoa' nipirinhuë' , co inapitariso' natëpihuë' . Inahuara costapisoráchin yonquipi . Noyásha nonaponaraihuë' , co no'tëquën nonpihuë' . Co noya nitotoro'sahuë' a'naroachin nonpintopi huachi .
45001029	Sin	Pa'pi co noyahuë' nipi . Nimonshitacaisorachin yonquipi huachi . Na'con oshahuanpi . A'na piyapi ma'shanënpita nohuantapapi . Piyapi chinotopi . Niapiratopi . A'naquën tëpapi . Nino'huipi . Nonpintopi . Yáno'huitopi . A'napita nonpinapipi .
55001014	Recommendation	Yosë nohuanton , nanamën no'tëquën nitotëran . Ama manta' nisha a'chinquësohuë' . Ispirito Santo catahuarinquën no'tëquën yonquicamaso' . Nani ya'coancantërinpoa' catahuainpoaso marë' .
48006008	Faith	Inapochachin co noyahuë' yonquihuatëhua' , co noyahuë' nisarëhua' . Ina marë' ana'intinpoaso' ya'huërin . Nipirinhuë' , Ispirito Santo natëhuatëhua' , nani tahuëri catahuarinpoa' noya cancantacaso marë' . Ina quëran Yosë'pa' noya nanpicontarihua huachi .
46010009	Recommendation	Iraca chachin co Yosë natëpihuë' . “ Co nimara Yosë ana'intarinpoahuë' , ” ta'tona' , co noyahuë' nipi . Ina marë' ya'huanatona' , na'a chiminpi . Ama ina pochin Yosë tënia'huasohuë' , ana'intohuachinpoa' .
46013005	Recommendation	Piyapi nosorohuatëhua' , co pi'pisha tëranta' atapanarihuahuë' . Co canpoara yonquinënpoasachin yonquicaso' ya'huërinhuë' . A'napitanta' nosoroatëhua' , yonquiarihua' . Tëhuënchachin nosorohuatëhua' , no'huipirinënpoahuënta' co no'huirihuahuë' . Pinopirinënpoahuënta' , co ina yonquiarihuahuë' , naniantarihua' .
66009009	Description	Sha'huëtëonta' tachiton . Hua'na pochin ni'ton , co ohuanchinachinhuë' . Pa'pachina , anpiantën quëran chiniquën tënëntërarin . Notohuaro' cahuarioro'sa' chiníquën ta'apiso pochin sopairo'sa' pa'sapi .
43015022	Sin	Co o'mato , a'chintërahuë' naporini , co a'porinacoso marë' oshahuaintonahuë' . Nani a'chintopirahuë' . Co natëtonacohuë' , oshahuanpi . Ni'ton , Yosëri ana'intarin huachi .
51004005	Recommendation	Co Quisoso imarinsopitahuë' huë'pachina' , noya nontoco' . Ama tapancosohuë' . Inapitanta' nosoroatoma' , noya a'chintoco' . Onporosona nanitohuatama' , noya nanan sha'huitoco' .
45006006	Faith	Cato' cancan pochin ya'huëtërinpoa' . A'na cancanso' sopai yanatërin . Quisocristo imarëhua' ni'ton , co noyahuë' cancantërëhuaso' naniantërëhua' . Ama huachi sopai natëcaso marëhuë' naniantërëhua' . Co noyahuë' cancantërëhuaso' chimininso pochin nitahua' .
62003010	Sin	Co sacaihuë' Yosë hui'ninpita nohuitacaso' . Yosë pochin cancantohuatëhua' , Yosë hui'ninpita pochin nirihua' . Nipirinhuë' , co noyahuë' nipatama' , co Yosë huëntonënquë ya'conamahuë' . Co a'napita nosorohuatamahuë' , co Yosë hui'ninpita pochin nisaramahuë' . Sopai hui'ninpita pochin nisarama' . Co noyahuë' cancantopi quëran sopai hui'ninpita nohuitarihua' .
45008007	Sin	Nipa'yatacasoachin yonquihuatëhua' , Yosë inimicotarëhua' . Co Yosë natëcaso' nohuantarëhuahuë' . Co nanitarëhuahuë' ina natëcaso' .
44002026	Faith	Napoaton noya cancantërahuë . Yosë nohuanton , co chimimiatarahuë' . Ma noyacha Tata Yosëso paya , tënahuë . “ Co naniantarincohuë' , ” ta'to , co chimina'huaso' të'huatërahuë' .
46010020	Sin	Mamanshi moshahuachinara , sopai yonquipi . Co Yosë yonquipihuë' . Co nohuantërahuë' canpitaso' sopai imacamaso' .
44013001	Description	Antioquiaquë na'a Quisoso huëntonënquë ya'conpisopita ya'huëpi . Na'a niyontonahuatona' , Yosë chinotapi huachi . A'natërapo' quëmapi'sa' ansiano pochin nipi . A'naquënso' Quisoso nanamën sha'huitona' , pënëntapi . A'naquëonta' imapisopita a'chintapi noya imacaiso marë' . Pirnapi , Simon , Nosio , Manain , Saono , inanapo' ya'huëpi . Simonso' yanarona quëmapi . Nosio Sirini quëran huë'nin ni'ton , Crico nananquë nonin anta' . Manainso' hua'an Irotisë pëinënquë so'sorinso' . Saonoso' Nomano nananquë Paono itopi . Ina nininën na'con na'con nohuitopi ni'ton , Paono itarahuë huachi , ninshitatonquëma' .
49005006	Recommendation	A'naquën napopi : “ Quisocristo imapomarahuë' , noya monshihuanacaso' , ” topirinahuë' , ama pi'pian tëranta' natëcosohuë' . Co Yosë natëpisopitahuë' chiniquën ana'intarin .
56001011	Sin	Ma'sha canacaisoachin yonquiatona' , a'chinapi . Co nisha nanan a'chinacasohuë' nipirinhuë' . Nisha a'chintohuachinara , a'naquën Yosë nanamën yaa'popi huachi . Quëmopinënpitarë chachin nisha imasapi . Napoaton imapisopita niyontonpachina' , co nisha a'china'piro'sari pënënacaso' ya'huërinhuë' . Yapënëntohuachina' , sha'huitëquë' ama pënënchinasohuë' .
43013011	Sin	Cotasëri yasha'huirapirinso' ninoton , naporin . Napoaton “ A'naichinquëma' co noyapiachin cancantaramahuë' , ” tënin .
43010001	Sin	Ina quëran Quisosori a'chintantarin . — Ohuicaro'sa pochin nininso' no'tëquën sha'huitaranquëma' . Ohuicaro'sa' a'paicaiso marë' pairapipi . A'naichin ya'coana ya'huërin . A'naquën huëcaton , co ya'coana quëran ya'coninhuë' . Nanpërahuaton , ya'conin . Inaso' co hua'anënhuë' . Ihuatëro'sa' , matararo , inapita ina pochin ya'conpi ohuica ihuatacaiso marë' .
61002015	Sin	No'tën nanan a'porahuatona' , Yosë iranën quëran pëshonpi huachi . Paramo pochin cancantopi . Pioro hui'nin inaso' . Iraca pënëntopirinhuë' , coriqui na'con na'con nohuantërin . “ Nonpinacaso' co noyahuë' nipirinhuë' , inapotohuato , na'con canarahuë , ” ta'ton , co noyahuë' yonquirin .
44014005	Violence	Paono , Pirnapi , cato chachin noya nipirinhuë' , a'naquëni chinotopi ahuëcaiso marë' . Cotioro'sa' , nisha piyapi'sa' inahua capini chinotopi ahuëcaiso' . Hua'ano'sarinta' no'huipi . Na'piquë yatëpapirinahuë' ,
43021017	Description	Ina quëran naquëranchin itantarin : — Iya Simon , tëhuënchachin nosororanco , ¿ ti ? itantarin . Cararo' natanin ni'ton , Pitro sëtërin . — Ya'ipi , Sinioro , nitotëran . Nosororanquën mini , ina nitotëran , itërin . — Imarinacosopita noya a'paiquë' .
66021027	Sin	Noyasáchin inaquë ya'huapona' . Co manta' osha ya'huërarinhuë' . Co noyahuë' nipisopitanta' co ya'conaponahuë' . A'naquën nonpinatona' , “ Imarai quiyanta' , ” topirinahuë' , co inapitaso' ya'conaponahuë' . Quisoso imarëhuasopitaráchin inaquë ya'huëcontarihua huachi . Nanpirin quiricaquë nininënpoapita nani ninshitërinpoa huachi .
66017004	Sin	Ina sanapi noyapiachin a'moponahuë' , co noyahuë' cancantërin . Quëhuanën , caninchin , inapita a'morin . Oroa'huaya , nisha nisha na'pi pa'ton nininso' , inapita pë'tënin . Noyapiachin monshihuana'pi pochin nitaparin . Tasa oro quëran nininso' së'quërin . Ina tasa'huayaquë o'shitërinso pochin na'a piyapi'sa' anishacancantërin . Ano'pirin , amonshitërin , napotërin .
51003014	Recommendation	Nóya ninosoroco' . Ina na'con na'con Yosë nohuantërin . Noya ninosorohuatëhua' , noya noya nisarëhua' . Inapohuatëhua' , tëhuënchachin nóya cancantarihua huachi .
43012023	Description	Natanahuaton , itërin : — Noya , iyashahua' . Nani tahuëri nanirin huachi . Yosë quëran caso' quëmapico ni'to , na'a piyapi'sa' noya ni'sarinaco . Nisha piyapi'santa' nohuitarinaco huachi .
45002022	Sin	“ Ama a'na quëmapi sa'in monshitocosohuë' , ” tapomarahuë' , canpitanta' monshihuanama' . Piyapi'sa' mamanshi moshahuachinara , no'huirama' . “ Yosëíchin chinotacaso' nipirinhuë' , ” tënama' . Napoapomarahuë' , canpita tëranta' co cancanëma quëran huarë' chinotëramahuë' . Co canpitaso' moshapiramahuë' , moshatopiso pëiquë ihuatërama' .
45007008	Sin	“ Ama ma'sha nohuantapatocosohuë' , ” itërinco . Ina natanaporahuë' , aquë aquëtë' ma'shanëna' nohuantapatërahuë . Co noyahuë' cancantërahuëso' canarinco . Iraca oshahuanpirëhuahuë' . Co'huara pënënchatërasohuë' , co nitotërëhuahuë' .
44026017	Grace	Cotioro'sa' yatëpahuachinënquën , nicha'ësaranquën . Nisha piyapi'sa' ya'huëpiquënta' a'paaranquën . Inapitanta' yatëpahuachinënquën , nicha'ësaranquën .
56003003	Sin	Iraca canpoanta' co noyahuë' cancantërëhua' . Co'huara Yosë nanamën nitochatërarihuahuë' , co yonquirëhuahuë' . Co yanatërëhuahuë' . Sopai nonpintërinpoa' ni'ton , a'naquënpoa' no'pirëhua' , monshihuanëhua' . Ma'pitasona pa'yatacasoachin yonquirëhua' . A'na piyapi ma'shanënpita noyapatërëhua' . Nino'huirëhua' . Co niquë'yarëhuahuë' . Inapoatëhua' , topinan quëran ya'huapirëhuahuë' .
54005021	Recommendation	Tata Yosë Quisocristorë chachin ni'sarinpoa' . Anquëniro'sa' acorinsopitanta' ni'sarinënpoa' . Napoaton , api , ya'ipiya no'tëquën pënënquë' . Ama a'naroachin ana'intëquësohuë' . Noya natantëquë' no'tëquën nitotacaso marë' . Ina quëran no'tëquën yonquiaton , pënënquë huachi . Inso tëranta' co noyahuë' nipachina , pënënacaso' ya'huërin .
58010035	Recommendation	Ya'nan imapoma' , noya imarama' . Ama iporaso' yaa'pocosohuë' . “ Yosë naniantërinco , ” ama tocosohuë' . Chiniquën cancantoco' Yosë acanainquëma' .
46004002	Faith	Inpriatonënpo' nipatëra , hua'anënpo' no'tëquën natëtacaso' ya'huërin . Inapochachin Yosë hua'anëntërinpoa' . Inasáchin natëcaso' ya'huërin .
44009043	Description	Inaquë hua'qui' Pitro yacapatarin . Simon pëinënquë yacapatarin . Sha'huëtë' tapana'pi inaso' .
46003016	Grace	Yosë imapatëhua' , ina pëinën pochin nirihua' . Ispirito Santo ya'coancantohuachinpoa' , cancanënpoaquë ya'huërarin . Ina yonquico' .
58010019	Faith	Napoaton , iyaro'sa' , nanitërëhua' Yosë chachin nohuitacaso' . Piyapinpoa' nirihuarahuë' , chiniquën cancantatëhua' , Yosë nontahua' . Quisocristo canpoa marë' chiminin ni'ton , nontohuatëhua' , noya natanarinpoa' . Ina yonquiatëhua' , nontahua' .
43008021	Sin	Ina quëran sha'huitantarin : — A'na tahuëri pa'miatarahuë . Ina quëran nohuantapiramacohuë' , co quënanaramacohuë' . Oshanëmarë'quëma chachin chiminarama' . Caora pantahuato , co canpitaso' nanitaramahuë' inatohua' pacacamaso' , itërin .
51003012	Recommendation	Yosë nosororinpoa' . Anoyacancantërinpoa' . Acorinpoa' ina nohuitacaso marë' . Napoaton , iyaro'sa' , ya'ipi piyapi'sa' nosoroco' . Nosoroatoma' , noya nontoco' . Nasha a'morëso pochin noyapiachin cancantoco' . Ama nocantocosohuë' . Nani tahuëriya yonquico' a'napita catahuacaso marë' . Ama chiniquën nontocosohuë' . Oshaquëran nontoco' .
43012026	Faith	Yaimapatamaco , ca pochin cancantoco' . Insëquësona pa'pato , piyapinëhuëpita imasarinaco , nonanarinaco . Canpitanta' Yosë marë' sacatohuatama' , nóya ni'sarinquëma huachi , itërin Quisosori .
54003004	Description	Ya'ipi pëinënquë ya'huëpisopita noya a'chinchina' . Hui'ninpita noya pënëina' no'tëquën natëcaiso marë' . Oshaquëran pënënpachina' , noya natërapi . Pa'pin noya ni'sapi huachi .
52005011	Recommendation	Napoaton nani tahuëri nicatahuaco' chiniquën cancantacamaso marë' . O'macaso' tahuëri yonquiatoma' , na'con ninontoco' noya noya imacamaso marë' . Noya nicatahuarama' . Ipora huanta' niachinicancanco' .
62003011	Recommendation	Ya'nan imapoma quëra huarë' Yosë nanamën natanama' . “ Noya ninosoroco' , ” itërainquëma' .
46007026	Recommendation	Ipora tahuëri'sa' sacai' imacaso' , na'con aparësitarinënpoa' . Napoaton onporamasona ya'huapoma' , inachachin ya'huëco' .
43003001	Description	Tashi' nisahuaso' , a'na quëmapi huë'nin Quisoso nontacaso marë' . Nicotimo itopiso' . Cotio hua'an inaso' . Parisio piyapi niponahuë' , Quisoso nontiirin huachi .
59002025	Description	Inapochachin Nacapanta' oshahuana'pi niponahuë' , Yosë yonquiaton , noya ninin . Moisësëri a'parinsopita huë'pachinara , noya a'pairin ama inimicoro'sari tëpacaiso marëhuë' . Ina quëran po'oana quëran catahuarin cha'ëcaso' . Ina marë' Yosëri noya ni'nin .
54002015	Faith	Sanapi'saso' nipirinhuë' hua'huinpita noya aso'sohuachina' , Yosëri noya ni'sarin . Yosë natëtona' , piyapi'sa' noya nosoro'ina' . Yosë pochin cancantohuachina' , nicha'ësarin . Sano yonquihuachina' , nicha'ësarin huachi .
44013017	Grace	Iraca quëra huarë' Cotioro'sanpoa' Yosë chinotërëhua' . Iraca chachin shimashonënpoapita acorin piyapinënpita nicacaiso marë' . Iquipitoquë yacapona' , Yosë nohuanton , na'api huachi . Ina quëran Yosë chachin chiniquën nanantaton , catahuarin Iquipito quëran cha'ëcaiso marë' .
44015008	Grace	Ya'ipi yonquirëhuasopita Yosë nitotërin . “ Inapitanta' cancanëna quëran noya natërinaco huachi , ” ta'ton , Ispirito Santo aya'coancantërin . Canpoa' ya'coancantërinpoaso pochachin inapitanta' ya'coancantërin .
59002011	Sin	“ Sa'apatama' , ama a'na sanapi së'huacosohuë' , ” tënin Yosë . Naporahuaton , “ Ama piyapi tëpacosohuë' , ” tënin anta' . Co monshihuanaponahuë' , piyapi tëpahuatan , oshahuanaran . Co Yosë natëaranhuë' .
43010028	Grace	Imarinacosopita ananpitantararahuë huachi . Co parësitopiquë pa'sapihuë' . Noya a'paiarahuë . Co insonta' osërëtarinacohuë' .
45016020	Grace	Yosëichin catahuarinpoa' sano cancantacaso' . Sopai yanonpintopirinquëmahuë' , Yosë catahuahuachinquëma' , a'naroachin sopai minsëarama huachi . Canpita marë' Yosë nontarahuë . Quisocristo noya catahuainquëma' , tënahuë . Inaso' hua'anëntërinpoa' .
55003005	Sin	“ Quiyanta' Yosë imarai , ” topirinahuë' , co tëhuënchachin imasapihuë' . Chinotapirinahuë' , co cancanëna quëran huarë' natëpihuë' ni'ton , co Yosëri catahuarinhuë' ina pochin cancantacaiso' . Ama inapita natanquësohuë' . Tananpitëquë' pa'ina' .
45012005	Description	Inapochachin ya'ipi Quisocristo imarëhuasopita a'naichin nonënpoa pochin ninëhua' . Ya'ipinpoa' ina imarëhua' ni'ton , ina pochin ninëhua' . Nisha nisha piyapinpoa' nirihuarahuë' , nicatahuarëhua' . A'na huëntonaca' ninëhua' .
56003008	Faith	No'tëquën sha'huitëranquën . Quëmanta' inachachin a'chintëquë' , tënahuë . Pënënáquë' ya'ipi imapisopita noya nicacaiso marë' . A'chintëranquënso' nóya imacaso' . Natëhuatëhua' , noya noya ya'huarihua huachi .
59002023	Faith	Yosë quiricanënquë ninshitërin . “ Yosë no'tëquën nontërinco , ” tëninso marë' Yosëri noya ni'nin . Inaso' Yosë amiconën , ” tënin . No'tëquën naporin .
59002001	Faith	Quisocristo hua'anëntërinpoa' . Inasachin noya noya ninin . Ina imarama' ni'ton , ama , iyaro'sa' , a'napita nocancosohuë' . Ya'ipi piyapi'sa' noya nosoroco' .
45003013	Sin	Pa'pi co noyahuë' nonconama' . Ni'co' . Chimipi co noya pa'pitohuachinarahuë' , anarin . Inapochachin taparo' nonpatamara , anarinso pochachin Yosë ni'ninquëma' . Noyásha nontopiramahuë' , nonpintarama' . Nonpintërama' ni'ton , nonamaso' ya'huan tomain pochin Yosëri ni'nin .
49005028	Recommendation	Imarëhuasopita nonën pochachin nicatonpoa' , na'con nosororinpoa' . Na'con nosoroatonpoa' , nani tahuëri catahuarinpoa' . Inapochachin quëmapi'sa' sa'ina' nosoro'ina' . Inahuara nonëna pochin nicatona' , noya yonqui'ina' . Co insonta' inaora ninohuirinhuë' , noya nanpicaso' yonquirin . Tanahuachina , coshatërin . Canotohuachina , chinotërin . Noya ina pochin ninosororin . Quëmapi sa'apachina , inaora ninosororinso pochachin sa'in nosorocaso' ya'huërin . Inaora ninosoroaton , sa'ionta' noya nosororin .
45009030	Faith	Napoaton itëranquëma' . Nisha piyapi'sa' hua'qui' co Yosë yonquipirinahuë' , inari anoyacancantërin . “ Yosë no'tëquën nonin , ” ta'tona' , natëpi huachi . Napoaton noya ni'nin .
54003009	Faith	Na'a piyapi'sa' co Yosë nanamën nitotopirinahuë' . Imarëhuasopita nani anitotërinpoa' . Ansiano'sa' catahuarinsopitaso' nóya nitochina' . Nitotatona' , cancanëna quëran huarë' natëina' . Inapohuachina' , noyapiachin cancantapi huachi .
54006002	Recommendation	Piyapi nihuiramasonta' Quisocristo imapachin , iyaparin pochin ni'co' . Imarinso marë' ama chirocosohuë' . Sha'huitohuachinquëma' , noya noya sacatoco' . Imarinso' catahuarama' ni'ton , nóya sacatoco' . Inanta' Yosëri nosororin ni'ton , noya catahuaco' , ” itëquë' . Ya'ipi carinquën pënënanquënso' , api , a'chinquë' . Siempre pënënquë' natëina' .
45003003	Faith	A'naquën co natëpirinahuë' , co Yosë nanamënso' ayarinhuë' . Co onporonta' ayaponhuë' . Co Yosë nonpintarinpoahuë' .
43019034	Violence	A'na sontaroso' nipirinhuë' nansaquë nininpitën ohuantërin . Huënai' i'shapitarë chachin pipirin huachi .
43015012	Recommendation	Nani pënënanquëma' noya ninosorocamaso marë' . Carinquëma' nosororanquëmaso pochachin canpitanta' ninosoroco' . Ina pa'pi nohuantërahuë nicacamaso' .
45006013	Recommendation	Ni'co' . Imira , nantë' , ya'pira , huëratë' , nanamënpoa' , inapita ya'huëtërinpoa' . Inapita sopairi nohuantopirinhuë' camaicaso marë' . Ama pi'pisha tëranta' natëahuasohuë' . Ina naniantatëhua' , Yosë pochin yonquia'ahua' . Imirama quëran noya nico' . Co ihuatacaso' , co së'huatacaso' , co ahuëtacaso' , co inapita nicacaso' ya'huërinhuë' . Imirama quëran a'napita catahuaco' . Inapochachin ya'pirama quëraonta' noya nininsoachin ni'co' . Co taparo' nininso' nicacaso' ya'huërinhuë' . Nanamëma quëraonta' nóya nonco' . Ya'ipi nonënpoa quëran huarë' noyasáchin niahua' .
58010039	Faith	Insosona a'pohuachina' , parësitopiquë pa'sapi huachi . Canpoaso' nipirinhuë' co a'poarihuahuë' . Imamiatarihua' ni'ton , nicha'ësarinpoa huachi .
45011026	Grace	A'na tahuëri hua'huayatërahuë' Cotioro'santa' ya'conapi huachi . Yosë quiricanënquë ninorinso pochachin imasapi . Iraca ninshitaton , naporin : A'na tahuëri Cotio quëmapi chachin o'mararin Cotioro'sa' nicha'ëcaso marë' . Co noyahuë' yonquipisopita ananiantarin huachi .
52002015	Violence	Iraca quëra huarë' Cotioro'sa' co Yosë natëpihuë' . Iraca pënëntona'piro'sa' no'huitona' , tëpapi . Ina quëran Quisocristo chachin o'mahuachina , inanta' tëpaantapi . Quiyanta' aparësitatonacoi , a'parinacoi . Napoatona' , co piyapi'sa' nosoropihuë' . Yosëri co noyahuë' ni'nin .
58010026	Sin	Quisocristo nanamën nani nitotërama' . Nitotapomarahuë' , naquëranchin naquëranchin co noyahuë' nipatama' , a'popisopita pochin cancantarama' . A'pohuatama' , co insonta' nanitarinhuë' oshanëma' inquitinquëmaso huachi .
49002006	Grace	Iraca Quisocristo pa'pitopirinahuë' , Yosëri ananpitantarahuaton , inapaquë quëpantarin . Canpoanta' imarëhua' ni'ton , nanpimiatarihua' . Quisocristo ya'coancantërinpoa' ni'ton , ipora chachin inapaquë ya'huarëhuaso pochin cancantarihua' . Ina pochin yonquihuatëhua' , achinicancaninpoa' ama sopai minsëinpoaso marëhuë' . Nóya cancantarihua huachi . A'na tahuërinta' chimimiatapirëhuahuë' , ananpitantarinpoa' inapaquë ya'huëcontahuaso marë' .
49004025	Recommendation	Ya'ipi imarëhuasopita Yosë huëntonënquë chachin ya'conëhua' . Iyanpoa pochin ninëhua' . Napoaton ama ninonpintahuasohuë' . No'tëquënachin ninontahua' .
48002005	Faith	Co pi'pian tëranta' nohuantëraihuë' . “ Quisocristoíchin anoyacancantërinpoa' , ” itërai . Canpitanta' no'tëquën yonquicamaso' nohuantërai . Napoaton nisha a'chintohuachincoira , co manta' natëraihuë' .
46014013	Recommendation	Napoaton nisha nananquë nonpiso pochin yanonpatama' , Yosë nontoco' ma'sona nonamaso' nitotamaquë . Ina quëran nitotatoma' , canpita nananquë chachin piyapi'sa' sha'huitoco' .
44009001	Violence	Saonoso' nipirinhuë' no'huitárin . Quisoso imapisopita no'huiton , yatëparin . Napoaton corto hua'anquë pa'nin .
43017013	Description	Iporaso' nipirinhuë' ya'huëranquë panantararahuë huachi . Co'huara pa'shantatërapohuë' , natantasoi' , nontaranquën natanatona' noya cancantacaiso marë' . Pa'sapirahuë' , ya'ipi cancanëhuë quëran natëranquën ni'ton , noya cancantërahuë . Catahuaquë' ca pochachin noya cancanchina' .
60004013	Recommendation	Quisocristo parësitërinso pochin parësitohuatama' , noya cancantoco' . Ina quëran o'mantahuachin , noya noya cancantarama huachi .
44011006	Description	Ca pirayan o'marin . Noyá nicato , nani ma'sha quënanahuë . Tananquë ya'huërinsopita , tanan ni'ni pochin nininso' , pëhuara pochin nininso' , nisha nisha anpiantëhuano'sa' , inapita quënanahuë .
51003008	Recommendation	Iporaso' nipirinhuë' ya'ipi co noyahuë' yonquiramasopita a'poco' . Ama no'huitocosohuë' . Ama inso tëranta' no'huicosohuë' . Ama a'na piyapi chinotocosohuë' . Ama pinocosohuë' . Ama taparo' noncosohuë' .
44018003	Description	Paonoso' në'mëtë' pëiro'sa' ninin pa'anacaso marë' . Aquironta' në'mëtë' pëi' nina'pi ni'ton , inaquë yacapatërin . Nicatahuapi .
45006012	Sin	Sopai camaihuachinquëma' , ama , iyaro'sa' , natëcosohuë' . Ya'ipi co noyahuë' yonquiramasopita naniantatoma' , noyasáchin yonquico' .
53003012	Recommendation	Sinioro Quisocristo nanan quëtërinco ni'ton , pënënanquëma' . Ama huachi , iyaro'sa' , ina pochin cancantocosohuë' , tënahuë . Sano yonquiatoma' , noya sacatoco' pahuantërinquëmaso' pa'anacaso marë' .
44007009	Sin	A'nara' Cosi itopi . Iinpitari apiratatona' , no'huipi . Iin chachin nipirinhuë' , co quë'yapihuë' . Napoaton nisharo'sa' ya'nohuachinara , pa'antopi asacatacaiso marë' . Nisha piyapiri Iquipito'pa' quëpapi . Yosëriso' nipirinhuë' catahuarin .
44011028	Description	A'nara' Acapo itopiso' . Ispirito Santo nohuanton , ninorin . — Co hua'qui quëranhuë' ya'ipi parti tanarotapi , itërin ninoton . Ina quëran Craotio copirno ya'conaso' , tëhuënchachin tanarotopi .
44020036	Description	Ina quëran isonahuatona' , Yosë nontopi .
48005024	Faith	Quisocristo corosëquë chiminaton , oshanënpoa' inquitërinpoa' . Napoaton canpoanta' ina imapatëhua' , co noyahuë' yonquirëhuasopita naniantarihua' . Co huachi nohuantarihuahuë' sopai pochin cancantahuaso' .
59001002	Recommendation	Nisha nisha , iyaro'sa' , ma'sha onpoapomarahuë' , ama sëtocosohuë' . Noya cancantoco' .
62001006	Sin	Tashi pochin cancantohuatëhua' , co Yosë nohuitarihuahuë' . “ Yosë nohuitërahuë , ” tapomarahuë' , co noyahuë' cancantohuatama' , nonpinama' . Co cancanëma quëran imaramahuë' .
44010011	Description	Pi'iro'të' ni'soatarin , ni'nin . Panca ta'na pochin nininso' o'mararin . Catapini yonsantën quëran huëntënimarin .
44002009	Description	Nisha nisha parti ya'huëpisopita nani huë'pi . Partiaro'sa' , Miriaro'sa' , Irano'sa' , Misapotamiaquë ya'huëpisopita , Cotia parti ya'huëpisopita , Capatosiaro'sa' , Pontoro'sa' , Asiaro'sa' , inapita natanapi .
51001010	Faith	Catahuaquë' , Sinioro , quëma nohuantëranso chachin niina' . Inapohuachina' , noya noya ni'saran . Catahuaquë' noyasachin niina' . Na'con na'con nohuichinënquën .
54001018	Recommendation	Hui'nahuë pochin , api , ni'nanquën . I'hua chachin ansiano'sa' Yosë nontatona' , acorinënquën Yosë nanamën a'chinamaso marë' . Naporo' Yosëri anitotërinso' sha'huitatonquën , pënëninquën . “ Yosë nohuanton , api , nanamën noya a'chinaran . Ina marë' acorinquën . Parësitaponahuë' , catahuarinquën . Napoaton Quisoso a'chininso chachin a'chinquë' , ” itërinënquën . Iporanta' inachachin pënënaranquën . Quisoso nanamën chachin a'chinquë' sopai minsëcaso marë' . Tëhuënchachin sopai yacanapirinpoahuë' , Quisocristo catahuarinpoa' minsëcaso marë' .
66019001	Faith	Ina quëran na'a piyapi'sa' natanahuë , inapaquë ya'huëpisopita . Capa cancantatona' , chiniquën nonsapi . Ma noyacha Tata Yosëso paya . Oshanënpoa' inquitatonpoa' , sopai quëran nicha'ërinpoa huachi . Chini chiniquën nanantarin ni'ton , ya'ipi piyapi'sari chinochina' .
49002001	Grace	Iraca canpitaso' co noyahuë' nicatoma' , oshahuanama' . Co Yosë nohuitatomahuë' , chimipi pochin cancantopiramahuë' . Iporaso huachi Yosë anoyacancantërinquëma' . Quisocristo ananpitantarinso pochin nasha cancan quëtërinquëma' ina nohuitatoma' nanpimiatacamaso marë' .
46010021	Sin	A'naquën mamanshi moshacaiso marë' pita nipi . Sopai yonquiatona' , napopi . Sinioro yonquihuatëhua' , co sopai yonquicaso' ya'huërinhuë' . Napoaton amatohuachinënquëma' , ama pacosohuë' . Quisocristo chimininso' yonquiatoma' , coshatërama' , o'orama' . Napoaton ama sopai yonquiatoma' , coshatocosohuë' .
49005003	Recommendation	Yosë anoyacancantërinquëma' ni'ton , ama , iyaro'sa' , monshihuancosohuë' . Ama a'na quëmapi sa'in noyapacosohuë' . Ama pi'pian tëranta' a'na sanapi yonquicosohuë' . Ama a'na piyapi ma'shanënpita noyapacosohuë' .
56001015	Sin	Yosë nasha cancan quëtohuachinpoa' , ya'ipiya noya imarëhua huachi . A'naquënso' nipirinhuë' co yaimapihuë' . Taparoachin yonquipi . Co noyahuë' cancantohuachinara , nisha nisha yonquipi . No'tën nanan nitotaponaraihuë' , co yanatëpihuë' . “ Co natëcaso' ya'huërinhuë' , ” toconpi . Napoaton co huachi no'tëquën yonquipihuë' . Nitapicancanatona' , co huachi nanitopihuë' noya yonquicaiso' .
44009021	Description	Ya'ipi piyapi'sa' natanahuatona' , ina nohuitatona' , pa'yanpi . — Quirosarinquë ya'huapon , Quisoso imapisopita chiniquën aparësitërin . Isëquënta' huë'nin imapisopita macacaso marë' . Tonporahuaton , corto hua'anquë quëpararin , topiraihuë' . Ni'quëchi . Nani a'chinarin inanta' , topi .
58008006	Description	Quisocristoso' nipirinhuë' Yosë ya'huërinquë chachin panantarahuaton , nanan anoyatërinpoa huachi . Cotioro'sa' iraca nanan imapirinahuë' , Quisocristoso' nasha nanan sha'huitërinpoa' . “ Oshanëma' inquitatonquëma' , anoyacancantaranquëma huachi , ” itërinpoa' ni'ton , ina nanan noya noya , tënahuë .
50001021	Faith	Ca nanpihuato , Quisocristoáchin yonquiato , nóya cancantarahuë . Chiminpato , Quisocristoro'co chachin ya'huëcontarahuë huachi . Ina quënancontahuato , noya noya cancantarahuë huachi . Ni'ton , ma'sha onpoaporahuë' , co pa'yanahuë' .
50001006	Faith	“ Quisocristo imasarahuë huachi , ” topatama' , naporo tahuëri chachin Yosë anoyacancantërinquëma' . Co naniantarinquëmahuë' , tënahuë . Ipora huanta' catahuarinquëma' noya noya nicacamaso marë' . Quisocristo o'mantaquë huarë' catahuarinquëma' . Naporo' Quisocristo pochachin cancantarama huachi .
62005020	Faith	Yosë hui'nin chachin o'maton , no'tëquën Yosë anohuitërinpoa' . Inasachin no'tëquën cancantërin . Yosë nohuitatëhua' , cancanën chachin manëhua' . Quisocristo nohuitërëhua' ni'ton , catahuarinpoa' Yosë pochin cancantacaso marë' . Inasachin chinotacaso' ya'huërin . Ina nohuitohuatëhua' , nanpimiatarihua huachi .
45012018	Recommendation	Ama piyapi no'huicosohuë' . No'huihuachinquëma' , ama canpitariso' no'huicosohuë' . Nanitohuatama' , nanan anoyatoco' .
58010023	Faith	“ Yosë no'tëquën sha'huitërinpoa' . Quisocristoichin nicha'ësarinpoa' , ” ta'tëhua' , imamiatahua' . Ama pi'pian tëranta' nisha yonquia'ahuasohuë' . Co Yosë naniantarinpoahuë' . Nani sha'huitërinpoa' ni'ton , co nonpintarinpoahuë' .
43014027	Grace	Ina quëran Quisoso sha'huitantarincoi : — Pantaporahuë' , asanocancanaranquëma' . Tata Yosë natëto , co manta' të'huatërahuë' . Catahuaaranquëma' ca pochachin cancantacamaso marë' . Piyapi'sa' inahuara co sano cancantopihuë' . A'naroachin pa'yanpi . Carinquëmaso' nipirinhuë' catahuaaranquëma' sano cancantacamaso marë' . Ama pa'yancosohuë' . Ama të'huacosohuë' .
47005006	Faith	Napoaton quiyaso' chiniquën cancantërai . “ A'na tahuëri Yosë'pa' pa'sarëhua' , ” ta'toi , noya cancantarai . Tëhuënchachin isoro'paquë nanpihuatëhua' , co Quisocristo nirayarihuahuë' .
43012047	Grace	A'naquëma' natanpiramacohuë' , co natëramacohuë' . Co natëhuatamacohuë' , co apira ana'intaranquëmahuë' . Co ina marë' o'marahuë' . Piyapi'sa' nicha'ëca'huaso marë' o'marahuë .
62003012	Sin	Iráca Caino co noyahuë' cancantaton , iin tëparin . Sopai natëton , naporin . Ama ina pochin cancantocosohuë' . Iinso' noya ninin ni'ton , no'huiton , tëparin .
66016020	Description	Naporo' co huachi motopiro'sa' , so'tono'sa' , inapita co huachi ya'huaponahuë' .
58011012	Description	Apran nani másho niponahuë' , hui'nahuanin . Ina hui'nin quëran chachin na'api huachi . Oshaquëran hua'huayatërahuë' shinpita ya'huëtërin . Tayora nápo' ya'huëpi . Marë yonsanquë notohuaro' inotëra'huaya ya'huërin . Inotëra'huaya nápo' shinpita ya'huëpi . Co pichicasohuë' .
54001017	Faith	Napoaton Yosëichin natëahua' . Nani tahuëriya “ Ma noyacha Yosëso paya , ” itahua' . Inaso' co onporonta' ta'huantaponhuë' . Co quënanpirëhuahuë' , siempre hua'anëntërinpoa' . Inaichin chinotacaso' ya'huërin . Ama onporonta' ina naniantahuasohuë' . Amen .
66014007	Faith	— Yosë të'huatatoma' , natëco' . Ana'intacaso' tahuëri nani naniriarin ni'ton , inasachin imaco' . Ya'ipi isoro'pa' , inapaquë ya'huërinso' , marë , iiro'sa' , ya'ipiya ninin ni'ton , chinotoco huachi , itarin anquëniri .
44006001	Description	Naporo' tahuëri'sa' Quisoso imapisopita na'asapi . Notohuaro' ya'huapi huachi . A'naquën Cotio nananquë nonpi . A'naquënso' nipirinhuë' Crico nananquë nonpi . Inapitanta' Cotioro'sa' niponaraihuë' , Crico parti hua'huatopi ni'ton , inahuara nananquë nonpi . Inapitari Cotio nananquë nonpisopita no'huipi . — Nani tahuëriya quëyorono'sa' huë'pachinara , a'naya a'naya cosharo' ma'patopirinahuë' , co napopianachin quëtopihuë' , apiratërinacoi . Crico quëyorono'sa' pahuantarin , tënin Crico piyapiri .
60002021	Grace	Ina pochin ahuantahuaso' Yosë nohuantërin . Quisocristo canpoa marë' parësitërin . Parësitaton , a'chintërinpoa' canpoanta' ina pochin ahuantahuaso' . Ina , iyaro'sa' , nonanco' .
53003010	Recommendation	Canpitataquë ya'huasocoi , pënënainquëma' . “ Insosona co yasacatohuachinahuë' , co coshatacaso' ya'huërinhuë' , ” itërainquëma' .
43003016	Grace	Yosëri ya'ipi piyapi'sa' pa'pi nosoromiatërin . Napoaton a'naichin hui'nin nipirinhuë' , isoro'paquë a'paimarin chiminacaso marë' . Ina natëtëhua' , “ Ca marë' chiminin , ” topatëhua' , co parësitopiquë pa'sarëhuahuë' . Yosë nohuitatëhua' , nanpimiatarëhua huachi .
44019015	Description	sopairi a'panirin . — Quisoso nohuitërahuë . Paononta' nohuitërahuë . Canpitaso' nipirinhuë' co nohuitëranquëmahuë' . ¿ Ma'marëta' yaa'papiramacohuë' ? itërin .
66019019	Violence	Ina quëran Yosë inimiconën quënantarahuë huachi , yarani pochin cancantërinso' . Na'a copirnoro'sa' sontaro'sanënpitarë chachin niyontonapi . Quisoso minsëcaiso marë' quira nisapi huachi . Piyapinënpitanta' yaminsëpirinahuë' .
44027002	Description	Inaquë boti ya'huërin , Atramitio quëran huë'ninso' . Asia parti yapa'sarin . A'naya a'naya ninanoquë yanonshirarin . Inaquë ichiya'conahuatoi , pipirai huachi . Aristarco ca'tanincoi . Inaso' Tisaronicaquë ya'huërin , Masitonia parti nininso' .
58013003	Recommendation	A'naquën imarinso marë' tashinan pëiquë po'mopi . Ama inapita naniantocosohuë' . Catahuaco' . Canpitanta' tashinan pëiquë ya'huëramaso pochachin yonquico' . A'naquëonta' imarinso marë' chiniquën aparësitohuachina' , noya nosoroco' . Canpitanta' ina pochin ninatanama' ni'ton , yonquico' .
51003017	Recommendation	Ma'sona tëranta' yanipatama' , Sinioro Quisoso yonquiatoma' , nico' . Ina yonquiatoma' , noya nonco' . Quisoso catahuarinquëma' ni'ton , “ Yosparinquën , ” Tata Yosë itoco' .
48006006	Recommendation	A'naquën paatona' , nani tahuëri Yosë nanamën a'chinápi . A'chintohuachinquëma' , ma'sha quëtoco' ama pahuanchinasohuë' .
44007005	Description	Huë'pirinhuë' , Yosë nohuanton , co no'pa' ya'huëtërinhuë' . Co pi'pisha tëranta' hua'anëntërinhuë' . “ A'na tahuëri Canaan parti ya'huëmiatarama' . Quëma shiparinpita na'asahuatona' , ina no'pa' hua'anëntapi huachi , ” itërin Yosëri . Co hui'nahuayantërasohuë' , napotërin . Co manta' no'pa' hua'anëntopirinhuë' , “ Yosë no'tëquën nontërinco . Co nonpintarincohuë' , ” ta'ton , noya cancantërin .
44007019	Description	Co ina yonquiaton , Cotioro'sa' nosororinhuë' . Napoaton inapita nonpintaton , chiniquën aparësitërin . Ahuihuitahuaton , chiniquën asacatërin . Naporahuaton , “ Sanapi'sa' huaihuachinara , hua'huinpita aipiran të'yatoco' chimiin , ” itërin .
43020003	Description	Napotohuachincoira , pa'pitopi'pa' pa'nai .
44024016	Faith	Napoaton nani tahuëriya Yosë no'tëquën yanatërahuë huachi . Piyapi'santa' co yanonpintërahuë' .
65001013	Description	Pamanta' yonquico' . Pánca pamatohuachina , notohuaro' sa'po' , amoro' , inapita pa'quëërin . Nonpina'piro'sa' chinii' pochin co sano cancantopihuë' . Amoro' pa'quëërinso pochin co noyahuë' cancantacasoáchin yonquipi . Tapanacaso' nipirinhuë' , co nitotapanpihuë' . Ina marë' Yosëri ana'intarin . Tayoranta' yonquico' . Anotohuachina , tacopirin huachi . Co huachi a'pininhuë' . Inapochachin nisha a'china'piro'sa' tashinanquë pa'miatapi huachi . Quisocristo a'pohuachina' , parësitopiquë pacacaso' ya'huërin huachi .
48001012	Description	Quisocristo chachin nanamën anitotërinco . Co piyapi sha'huitërincohuë' . Co insonta' ina nanamën a'chintërincohuë' . Inaora nohuanton , anitotërinco .
45007005	Sin	Iraca canpoara nipa'yatacasoáchin yonquirëhua' . Co noyahuë' cancantërëhua' . Pënënpachinënpoara , aquë aquëtë' co noyahuë' yonquirëhua' . Ina marë' chimimiatacaso' ya'huërin .
54002007	Faith	Ina sha'huica'huaso marë' Yosë acorinco . A'parinco nisha piyapi'sa' a'chinta'huaso marë' . “ Yosë no'tëquën nontërinpoa' . Ina natëco huachi , ” itërahuë . Yoscoarë' no'tëquën nonahuë . Co nonpinahuë' .
62003024	Faith	Yosë natëhuatëhua' , ina nohuitarihua' . Yonquinën chachin ayonquiarinpoa' . Imapatëhua' , Ispirito Santo aya'coancantërinpoa' ya'huëtomiatinpoaso marë' . Ina catahuahuachinpoa' , Yosë pochin cancantatëhua' , a'napitanta' nosororëhua' . Ina quëran Yosë nohuitërëhuaso' nitotërëhua' .
46010024	Recommendation	Napoaton , iyaro'sa' , a'napitanta' noya noya imacaso marë' nohuantoco' . Canpitaora costaramaso' ama aquëtë' yonquicosohuë' . A'napita na'con na'con yonquico' . “ Nonainaco , ” ta'toma' , noyasachin nico' inahuanta' Yosë pochin cancanchina' .
45012016	Recommendation	Noya ninicatoma' , ya'huëco' . Ama a'na piyapi tëranta' nocancosohuë' . Ya'ipi piyapi'sa' noya nontoco' . Ama “ Caso' na'con na'con nitotërahuë , ” ama tocosohuë' . Ama ina pochin yonquicosohuë' .
49004031	Recommendation	Ama a'napita no'huitoma' , chinotocosohuë' . A'naroachin nanan anoyatoco' . Ama no'huitacamaso' cancantocosohuë' . Ama chiniquën nontocosohuë' . Nipinocasonta' co noyahuë' . Ama pi'pian tëranta' co noyahuë' nontocosohuë' .
51001025	Faith	Yosë acorinco imapisopita catahua'huaso marë' . Canpitanta' a'chintaranquëma' . Ya'ipi nanamën a'china'huaso marë' acorinco .
66001014	Description	Noya noya yonquirin ni'ton , huirichin aintërin . Pi'shiro quëran na'con na'con huiritërinso' . Naporahuaton , ya'pirin chachin pën nënërinso pochin ninin . Ya'ipiya yonquirëso quëran huarë' nitotërin ni'ton , ina pochin ya'norin .
47004015	Grace	Canpitanta' imacamaso marë' parësitërai . Ya'ipinpoa' Yosë na'con nosororinpoa' . Na'con na'con piyapi'sa' ina nohuitohuachina' , noya cancantatona' , Yosë nontapi . “ Ma noyanquëncha , Sinioro , paya . Nosoroatoncoi , nicha'ësarancoi ni'ton , Yosparinquën , Sinioro , ” itapi .
43006056	Faith	Tëhuënchachin cosharo pochin ninahuë . Ya'coancantohuatënquëma' , noya ninohuitarihua huachi .
43011027	Faith	— Natëranquën mini , Sinioro . Tëhuënchachin quëmaso' Cristo . Yosë hui'ninquën . Isoro'paquë a'paimarinquënso' , itërin .
44002042	Faith	Ca'tano'sa' a'chinpachina' , pa'yatopi natanacaiso' . Noya natanatona' , natëpi huachi . Noya nini'tona' , ya'huërapi . Quisoso chimininso' yonquiatona' , coshatapatapi . Naporahuatona' , apira apira Yosë nontapi .
58001009	Grace	Noyasáchin yonquiaran . Co pi'pisha tëranta' oshahuanamaso' yonquiaranhuë' . Napoaton noya ni'nanquën . Ya'ipiya quëran noya noya cancantaran , itërin Yosëri . Quiricanënquë ninshitopi .
44012002	Violence	Santiaconta' maconin . Inaso' Coansha iin . Quisoso ca'taninso' inanta' . Ina masahuaton , sahuëniquë atëpatërin .
55002016	Recommendation	Nonpin nanano'saso' nipirinhuë' tananpitëquë' . Ama natanquësohuë' . Inapita imapatëhua' , co huachi Yosë pochin yonquiarëhuahuë' . Topinan quëran nonsapi . Co catahuarinpoahuë' Yosë nohuitacaso' .
62003015	Sin	A'napita no'huihuatama' , tëpatona'piro'sa pochin Yosë ni'sarinquëma' . Tëpatona'piro'sa' co Yosë pochin cancantopihuë' . Co inapitaso' Yosë huëntonënquë ya'conpihuë' .
43021015	Faith	Nani coshatohuatëira , Quisosori itërin : — Iya Simon , isopita quëran na'con na'con nosoromiatëranco , ¿ ti ? itërin . — Nosororanquën , Sinioro , ina nitotëran , itërin . — Imarinacosopita ohuica'huaya pochin ni'nahuë . Patohuato , co incariso' a'pairarinhuë' . Quëmari noya a'chintëquë' , itërin .
46012008	Grace	Ispirito Santo nohuanton , a'naquën noya nitotërin pënëntacaso' . No'tëquën yonquiaton , pënëntarin huachi . A'naquëonta' nitotërin noya a'chinacaso' .
44007013	Description	Ina quëran pë'yahuachinara , pa'pini a'paantarin . Naporo' Cosiri sha'huitërin . “ Ca co nishacohuë' . Cosico . Iyaya , itoco , ” itërin . Copirnonta' iinpita anohuitërin .
60003010	Recommendation	Iraca quiricanën quëran itërinpoa' : Noyasachin nontoco' . Ama insonta' nonpintocosohuë' . Inapohuatama' , Yosë pochin cancantatoma' , noya ya'huarama' .
44004032	Description	Ya'ipi Quisoso natëpisopita noya nini'tona' , ya'huëpi . Napopianachin yonquipi . A'naya a'naya pahuantohuachinara , niquëtopi . Co manta' niapiratopihuë' .
46015003	Grace	Ya'nan a'chintaponquëma' , Yosë anitotërincoso chachin sha'huitëranquëma' . Quisocristo nanamën inaso' . “ Oshanënpoa' inquitinpoaso marë' Quisocristo chiminin , ” itëranquëma' . Iraca Yosë quiricanën quëran ninorinso chachin chiminin .
66018024	Violence	Iraca quëra huarë' Yosë imapisopita pënëntápirinahuë' , co natëtonahuë' , tëpapi . Ina marë anta' chiniquën ana'intarin huachi .
44013048	Faith	Nisha piyapi'sa' natanahuatona' , pa'yatopi . — Ma noyacha Yosë sha'huitërinpoa paya , topi . A'naquën Yosë nohuanton , natëtona' , Quisoso imasapi huachi . Ina nohuitatona' , nóya nanpiapi huachi .
66022020	Description	Quisoso chachin ya'ipiya anitotërinco , ninshitëranquëma' . — Tëhuënchachin o'mantararahuë . Co hua'quiya quëranhuë' o'mantararahuë , tënin Quisoso . — Inapoquë' , Sinioro . A'naroachin o'mantaquë' , itërahuë .
50004009	Recommendation	Na'con Yosë nanamën sha'huitëranquëma' , natanama' . Ya'ipi a'chintëranquëmaso' noya natëco' . Canpitataquë ya'huapo , noya ninahuë , ni'namaco . Ca pochachin noya nico' . Noya nipatama' , Yosë noya catahuarinquëma' . Ina nohuanton , noya nini'toma' , ya'huarama huachi . Inasachin asanocancaninpoa' .
53003015	Recommendation	Niponahuë' , ama inimico pochin nicatoma' , no'huicosohuë' . Iyaparima pochin nicatoma' , oshaquëran pënënco' .
51002008	Recommendation	A'naquënso' nipirinhuë' nisha a'chinpi . Ni'cona oshaquëran anishacancantochinquëma' . Nonpin nanan inahuara yonquipiso' a'chinapi . Piyapi'sa' yonquipisoráchin imasapi . Quisocristo a'chininso' co imapihuë' . Nisha nisha ma'sha isoro'paquë ya'huërinsopita yonquiatona' , nisha pënëntapi . Yaocoirinquëma' . Canpitaso' nipirinhuë' ama inapita natëcosohuë' .
50003014	Faith	Co nisha nisha yonquirahuë' . Quisocristoichin yonquiárahuë ina pochin cancanta'huaso marë' . Nani tahuëri nani tahuëri napoarahuë . Ina quëran a'na tahuëri Yosë'pa' cancontahuato , noya ni'sarinco . Quisocristo anoyacancantërinco ni'ton , inapaquë quëpantarinco huachi .
56002014	Faith	Iraca canpoa marë' chiminin . Oshanënpoa' inquitinpoaso marë' chiminin . Nicha'ërinpoa' ama huachi sopai natëcahuaso marëhuë' . Anoyacancantërinpoa' piyapinënpita nicahuaso marë' . Huëntonënquë chachin ya'conpatëhua' , noya nicacasoráchin nohuantarihua' .
43005024	Faith	No'tëquën itaranquëma' . Yosë chachin a'paimarinco . Noya natanpatamaco , cancanëma quëran huarë' ina imapatama' , nanpimiatarama huachi . Co onporonta' ana'intaranquëmahuë' . Co chimimiataramahuë' . Nani Yosë nohuitarama' ni'ton , a'na tahuëri Yosë'pa' nanpiantarama huachi .
66021015	Description	Ina ninano' páncana . Mitro pochin nininso' ya'huëtërin a'nicaso marë' , oro quëran nininso' . Ina masahuaton , anquëniri a'nirin . Pairatopiso' , ya'coanaro'sa' , inapitanta' a'nirin .
50003019	Sin	Inapitaso' co Quisocristo nanamën imapihuë' . Ma'sona tëranta' yanipachinara , nipi . Ina marë' tapanacaso' ya'huëpirinhuë' , co tapanpihuë' . “ Nohuantato , napoarahuë , ” toconpi . Isoro'paquë ya'huërinsopitaráchin yonquipi . A'na tahuëri pënquë parësitomiatapi huachi .
54003006	Sin	Iraca imapisopitaráchin ansiano ya'coina' . Nasha imarinso' ya'conpachina' , co noyahuë' yonquiamara . “ Caso' ansianoco ni'ton , noya noyaco , ” tapon nimara yonquinënquë . Iraca sopai hua'ani ina pochin yonquihuachina , Yosëri ana'intërin . Ni'cona inapochachin ana'intochinquëma' .
65001003	Recommendation	Carinquëma' , iyaro'sa' , nosororanquëma' . I'hua miachin yonquirahuë ninshita'huanquëmaso marë' . Yosë anoyacancantërinpoaso' noya noya yaa'chintopiranquëmahuë' , apira nanan natantërahuë . A'naquënso' nonpin nanan a'chintarinënquëma' , natantërahuë . Napoaton pënëna'huanquëmaso' ya'huërin , tënahuë . Quisocristo nanamën no'tëquën a'chintërainquëma' . Yosë nohuanton , no'tëquën ninshitërai ya'ipi imapisopita nitotacaiso marë' . Nani ya'ipiya nanamën anitotërinpoa' . Inasáchin , iyaro'sa' , natëtoma' , a'napitanta' a'chintoco' no'tëquën yonquicaiso marë anta' . Ama pi'pian tëranta' nisha a'chintocosohuë' , tënahuë .
44004002	Description	Piyapi'sa' a'chintërinso marë' no'huipi . “ Quisoso nanpiantarin ni'ton , nanpiantacaso' ya'huërin , ” tëninso marë' no'huirápi .
66018005	Sin	Na'con oshahuanpi ni'ton , co Yosëri naniantarinhuë' ana'intacaso' .
43004046	Description	Ina quëran Canaquë canconai . Inaquë i'hua i'sha huino atarantërin . Inaquë canconpatëira , a'na capitani natantërin . Copirno inpriatonën inaso' . Hui'ninso' quëmapia'huaya nininso' chiniquën caniorin . Capinaomoquë ya'huëpirinhuë' , nanan nahuinin .
45012011	Recommendation	Ama chirotomahuë' , nicatahuaco' noya noya imacaso marë' . Ya'ipi cancanëma quëran noya yonquiatoma' , Yosë marë' sacatoco' .
60001008	Faith	Quisocristo co onporonta' quënanapomarahuë' , nosororama' . Ipora huanta' co nicapomarahuë' , “ Co nonpintarincohuë' . Catahuarinco , ” ta'toma' , ina natërama' . Cancanëma quëran ina nohuitatoma' , nóya cancantarama' . Ina yonquiatoma' , capa cancantarama huachi .
62004013	Grace	Yosë huëntonënquë ya'conpatëhua' , Ispirito Santo a'patimarinpoa' ya'coancantinpoaso marë' . Hua'yanën chachin ni'ton , cancanënpoaquë ayonquirinpoa' . “ Tëhuënchachin Yosë nohuitarihua' , ” tënëhua' .
43019029	Description	Huino main nininso' tasonquë ya'huërin . Pi'shiro pochin nininquë ashipitahuaton , nara'huayaquë achinpitërin . Ihuëtahuaton , Quisoso nanamënquë paquëanantërin .
51001013	Grace	Iraca sopai camairinpoa' . Ina natëtëhua' , tashi pochin cancantopirëhuahuë' , nani Yosë nicha'ërinpoa' . Co huachi sopai natëcaso' ya'huërinhuë' . Yosë nohuanton , hui'nin hua'anëntërinpoa huachi . Hui'nin na'con nosoropirinhuë' , isoro'paquë a'paimarin .
45016017	Recommendation	Quisocristo nanamën nóya a'chintërainquëma' . A'naquënso' nipirinhuë' co no'tëquën a'chinpihuë' . Ni'cona , iyaro'sa' , nonpintochinquëma' . Insëquësona a'chintohuachinara , nisha nisha yonquipi . Anishacancantopi . Ama inapita natancosohuë' . Tananpitoco' pa'ina' .
45012007	Recommendation	Ina nohuanton , a'naquën nitotërin catahuatacaso' . Nitocatahuahuatama' , noya catahuaco' . A'naquën nitotërin a'chinacaso' . Nitoa'chinpatama' , noya a'chinco' .
43016023	Faith	Naporo' co huachi natanaramacohuë' . Cancanëma quëran Yosë anitotarinquëma huachi . No'tëquën sha'huitëranquëma' . Ca pochin yonquiatoma' , Tata Yosë nontoco' . “ Quisoso nanan quëtërincoi , ” ta'toma' , ma'sona nipatama' , acotarinquëma' .
66021019	Description	Paira paquëërinquë noyapiachin nipi . Nisha nisha na'pi quëran nipi , pa'ton nininso' . Shonca cato' nisha nisha ya'huërin . A'naso' huënarachin . Caspi itopi . A'nanta' caninchin . Sapiro itopiso' . A'nanta' caninton niponahuë' , hui'tonchin hui'tonchin ninin . Acata itopiso' . Ina piquëran canin caninchin huëron pochin niponahuë' , i'hua i'huanánshin . Isimirarita itopiso' .
59004017	Sin	Yosë yonquicamaso' nitotapomarahuë' , co yonquihuatamahuë' , co noyahuë' cancantarama' . Piyapi'sa' catahuacaso' nitotapomarahuë' , co catahuahuatamahuë' , ina marënta' oshahuanarama' . Ma'sona tëranta' noya nicacaso' nitotapomarahuë' , co ina nipatamahuë' , ina marënta' oshahuanarama' .
66019005	Faith	Ina quëran Yosë huënsërinso' ya'cariya noninso' natanahuë . Ya'ipi Yosë imaramasopita ina chinotoco' . Hua'ano'sanquëmahuë nipon , piyapinënpitanquëmahuë nipon , inasachin yonquico' . Ina të'huatërama' ni'ton , “ Ma noyaquëncha , Sinioro , quëmaso paya , ” itoco' , tënin a'nanta' .
47005002	Faith	Iporaso' parësitopirëhuahuë' , a'na tahuëri nasha a'morëhuaso pochin nasha nonënpoa' ya'huëtarinpoa' . Ina na'con nohuantërëhua' .
48006004	Recommendation	A'naquëma' a'napita nicatoma' , nocanpiramahuë' , co ninocanacasohuë' nipirinhuë' . Quëmaora yonquinën quëran ninanso' yonquiráquë' noya noya cancantamaso marë' . Yosë quiricanën nontaton , quëmaora yonquinën quëran nitantiaquë' . Noya cancantohuatan , Yosë noya ni'sarinquën . Ina quëran “ Yosë noya ni'sarinco , ” ta'to , capa cancantaran huachi .
46007036	Recommendation	Hui'nama' nani payatohuachina' , quëmapiri nohuantohuachin , ama apiracosohuë' . Noya macacaso' nipachina' , “ Maquë' , ” itoco' . Noya so'yain . Co ina marë' oshahuaninhuë' .
43016002	Violence	Niyontonpiso pëi quëran ocoiarinënquëma' . A'na tahuëri yatëpararinënquëma' . “ Yosë pinorin ni'ton , tëpahuato , Yosë noya ni'sarinco , ” ta'tona' , a'naquëma' tëpararinënquëma' .
66015001	Description	Ina quëran Yosë nohuanton , hua'narëso pochin niantarahuë . A'na tahuëri oshahuano'sa' chiniquën ana'intarin huachi . Ina anitotincoso marë' nani ma'sha a'notërinco . Pa'pi pa'yanpiro' ni'nahuë . Canchisë anquëni ya'huarin . A'naya a'naya Yosëri yaa'parin piyapi'sa' ana'intacaso marë' . Ina nohuanton , isoro'paquë nani ma'sha onpocaso' ya'huapon . Ina piquëran ayaro' tahuëri naniarin huachi .
43018023	Description	— Nonpinahuë naporini , a'napita no'tëquën sha'huirapitonacohuë' . Nipirinhuë' , no'tëquën nontërahuë . ¿ Onpoatonta' ahuëranco ? itërin .
50004003	Recommendation	Quëmanta' , iyasha , na'con catahuaranco ni'ton , isopita imoyaro'sa' catahuaquë' noya ninonchina' . Cato chachin nóya sanapi'sa' . Na'con catahuarinaco Quisoso nanamën a'china'huaso marë' . Iya Crimintinta' noya catahuarinco . A'napitanta' catahuarinaco a'china'huaiso marë' . Co nininënpita isëquë ninshitopirahuë' , Yosëri nohuitërin . Nanpirin quiricaquë nininënpita nani ninshitërin . Inaquë ninshitohuachinpoa' , nanpimiatantarihua huachi .
66016006	Sin	Na'a imarinënsopita tëpapi . Noya pënëntopirinahuë' , tëpapi ni'ton , i'huërëtërëso pochin ana'intaran . Tëpapi ni'ton , chiminapi anta' . No'tëquën ana'intaran huachi , tënin anquëni , natanahuë .
45006002	Sin	Ama , iyaro'sa' , ina pochin yonquia'ahuasohuë' . Quisocristo imapatëhua' , co huachi nohuantarihuahuë' oshahuanacaso' . Chiminpatëra , co huachi yonquirëhuë' . Inapochachin co pi'pisha tëranta' oshahuanacaso' ya'huërinhuë' . Noya nicacasoáchin ya'huërin .
66017011	Violence	Ina piquëran Yosë inimiconën chachin hua'anëntapon . Nani canchisë copirnoro'sa' ayaponahuë' , inapita pochin nicaton , hua'anëntapirinhuë' , a'na tahuëri Yosëri ocoiarin huachi . Ocoirahuaton , parësitopiquë a'pararin huachi .
48004030	Recommendation	Cosona' hua'huinso' nipirinhuë' co ya'huëmiatërinhuë' . Ina'ton nasitaponahuë' , Yosë co nohuantërinhuë' inari hua'anëntacaso' . Apran sha'huitërin . “ Isaco ya'ipi hua'anëntapon . Napoaton cosona' hua'huinë chachin a'paquë' pa'ina' , ” tënin . Inapochachin canpoanta' iraca pënëntopiso' naniantacaso' ya'huërin .
54006009	Sin	A'naquënso' nipirinhuë' coriqui canacasoachin yonquipi . Inasachin cancantatona' , sopai natëpi huachi . Nani ma'sha nohuantonpi . Inasáchin yonquiatona' , aquëtë' co noyahuë' cancantopi . Ina marë' Yosëri ana'intarin . Parësitopiquë a'pararin huachi .
66017016	Violence	Oshaquëran shonca copirnoro'sa' , Yosë inimiconën , inapita nisha yonquiapi huachi . Co huachi sanapi nohuantapihuë' . Sanapi no'huirahuatona' , masapi . Masahuatona' , ai'nanpiratahuatona' , tëpaapi . Tëparahuatona' , ahuiquitapi huachi . Ina ni'patëra , yonquirahuë . “ Tëhuënchachin Yosë a'pohuachina' , chiníquën ana'intarin huachi . Ina nohuanton , inimiconënionta' no'huipi huachi , ” tënahuë .
46008003	Faith	Napoaponahuë' , Yosë nosorohuatëhua' , ina pochin cancantarihua' . Ina quëran nohuitatonpoa' , noya ni'sarinpoa' .
45003009	Sin	“ Cotioro'sacoi noya noya ninai , ” topirinahuë' , co no'tëquën yonquipihuë' . Nani sha'huitëranquëma' . Cotioro'sanpoa' , nisha piyapi'sanquëma' , ya'ipinpoa' oshahuanëhua' .
44007041	Sin	Ohuaca'huaya pochin nininso' nipi . Ma'sha tëparahuatona' , mamanshi moshapi . Inahuara nipiso' niponahuë' , pa'yatopi .
66009020	Sin	Na'a piyapi'sa' chiminaponaraihuë' , co naporo tëranta' a'napita yonquiapihuë' . Ni'saponaraihuë' , inachachin co noyahuë' cancantapi . Aquëtë chachin sopai yonquiapi . Mamanshi moshapi . Nisha nisha mamanshi moshapi . Oro quëran , prata quëran , hua'na quëran , na'pi quëran , nara quëran , ina quëranpita nipiso' . Co inapitaso' quënantopihuë' , co natantopihuë' , co iratopihuë' . Co nanpipirinahuë' , moshapi huachi .
47005011	Faith	Napoaton Yosë të'huatacaso' ya'huërin . Ina yonquiatoi , ya'ipi piyapi'sa' pënënárai . Co pi'pian tëranta' nonpintërainquëmahuë' . Yosë ni'sárincoi ni'toi , no'tëquën nontërainquëma' . Noya ninaisopita canpitanta' nitotërama' , topiraihuë' .
49002003	Sin	Iraca ya'ipinpoa' co Yosë natërëhuahuë' . Co noyahuë' yonquiatëhua' , co noyahuë' ninëhua' . Canpoara nohuantërëhuasoráchin ninëhua' . Yano'huitohuatëhuara , no'huitërëhua' . Yano'pihuatëhuara , no'pirëhua' . Yaahuëtohuatëhuara , ahuëtërëhua' . Ina marë' ana'intinpoaso' ya'huërin . Ya'ipinpoa' parësitopiquë pacacaso' ya'huërin .
44002040	Recommendation	Itahuaton , na'con pënënin . — Ipora ya'huëpisopita co manta' Yosë yanatëpihuë' . Ina marë' ana'intarin huachi . Canpitaso' nipirinhuë' ama inapita pochin cancantocosohuë' . Yosë nontoco' anoyacancanchinquëma' . Ina quëran cha'ësarama huachi , itërin .
45008013	Faith	Co noyahuë' nipatëhua' , chimimiatarihua huachi . Nipirinhuë' , co noyahuë' ninëhuasopita a'pohuatëhua' , nanpimiatarihua huachi . Ispirito Santo catahuarinpoa' co noyahuë' ninëhuasopita a'pocahuaso marë' .
45010011	Faith	“ Insosona Quisocristo natëhuachin , co sëtarinhuë' . Co a'poarahuë' , ” tënin Yosë quiricanënquë .
45001008	Faith	Canpitaso' noya Yosë natërama' , natantërahuë . Ya'ipi piyapi napopi . Ina natantato , “ Yosparinquën , Sinioro , ” itërahuë Yosë . Ina'ton napotërahuë . Quisocristo catahuarinco ina pochin Yosë nonta'huaso marë' .
52001004	Faith	Tata Yosë na'con nosororinquëma' , iyaro'sa' . Ina nohuanton , huëntonënquë chachin ya'conama' .
60004008	Recommendation	Ya'ipi cancanëma quëran noya ninosoroco' . Ina na'con na'con Yosë nohuantërin . Piyapi nosorohuatama' , co noyahuë' nipirinahuënta' , a'naroachin nanan anoyatarama' . Co noyahuë' nininso' naniantatoma' , co huachi yonquiaramahuë' .
44027001	Description	Ina quëran copirnori Paono yaa'parin huachi . Nomano copirno Itaria parti ya'huërin ni'ton , “ Ihuan botiquë a'pa'i , ” ta'ton , a'na capitan nontërin inatohua' quëpacaiso marë' . Orio itopiso' . Aocosto sontaro'sa' camairin . Ina amatahuaton , copirnori itapon : — Paono , prisoro'sa' , inapita quëpaquë huachi , itohuachina , — Noyahua' . Quëpa'i nipachin , tënin .
66015003	Faith	Iraca Moisësë Yosëichin natëton , inimiconënpita minsërahuaton , cantarin . Inapochachin isopitanta' cantarapi . Yosë nohuanton , hui'nin chiminin ni'ton , ina yonquiatona' , cantarapi . Ma noyanquëncha , Sinioro , quëmaso paya . Ya'ipiya nanitaparan . Ma noyacha catahuarancoi paya . Chiniquën nanantaton , noya ninan . Noya hua'anëntaton , no'tëquën ana'intëran . Co onporonta' nonpinanhuë' . Ya'ipi piyapi'sa' natëinënquën .
60002002	Faith	Yosë huëntonënquë ya'conpatëhua' , hua'huasha nasha huaipiso pochin ninëhua' . Ni'co' . Canopia'huaya sho'sho apira apira nayarin . Sho'shotaton , noya chinirarin huachi . Inapochachin canpitanta' Yosë noninso chachin na'con na'con nohuantoco' . Ina yonquihuatama' , oshaquëran noya noya nicatoma' , Yosë pochin cancantarama huachi . Yosë nanamënachin achinicancaninpoa' .
66014013	Faith	Ina quëran Ispirito Santo inapa quëran itërinco : — Apira sha'huichinquën ninshitëquë' ya'ipi imapisopita nitochina' . Ipora quëra huarë' chiminpatama' , co ina marë' sëtacaso' ya'huërinhuë' . Noya cancantoco' . Quisoso imarama' ni'ton , Yosë'pa' pa'sarama' . Inatohua' co huachi sacatapomahuë' . Co huachi parësitapomahuë' . Yosë marë' sacatërama' ni'ton , nóya ni'sarinquëma' . Inapaquë acanarinquëma huachi , itërinco .
59001027	Faith	Tëhuënchachin Yosë chinotohuatëhua' , piyapi'sa' nosoroarëhua' . Sa'ahuaro'sa' , quëyorono'sa' , inapita catahuarëhua' . Ma'sha pahuantohuachina' , quëtacaso' ya'huërin . A'na piyapi'sa' co noyahuë' cancantatona' , co Yosë imapihuë' . Ama inapita nonanhuansohuë' . Noyapiachin cancantohuatëhua' , noya imasarëhua' . Napohuatëhua' , Yosë noya ni'sarinpoa' .
51002004	Recommendation	A'naquënso' nipirinhuë' nisha a'chinpi . Ama Quisocristoichin yonquicamaso marëhuë' noyásha nontarinënquëma' . Ni'cona nonpintochinënquëma' .
66005013	Description	Ina quëran ya'ipi Yosëri nininsopita napopianachin chinotapi , natanahuë . Inapaquë ya'huërinsopita , isoro'paquë ya'huërinsopita , chiminpisopita , marëquë ya'huërinsopita , ya'ipiya Yosë chinotapi . Ma noyacha Tata Yosëso paya . Hua'anëntarinpoa' ni'ton , “ Yosparinquën ” itahua' . Inasachin natëahua' . Noya noya ni'ton , chinotahua' . Ya'ipiya nanitaparin . Hui'nionta' ohuica'huaya pochin chiminin oshanënpoa' inquitinpoaso marë' . Ni'ton , ipora quëra huarë' ina natëahua' , tosapi .
66008008	Description	Ina quëran a'na anquëninta' cornitanën masahuaton , pihuiantarin huachi . Pihuiantahuachina , panca motopi pochin nininso' ni'nahuë . Pën pochin orotárin . Yosë nohuanton , marëquë anoitërin . Inaquë anotohuachina , patomachin marë huënai pochin nisarin .
44007058	Violence	Ninano quëran quëparahuatona' , na'piquë të'yaratona' , tëparapi huachi . Sha'huirapirinsopita cotonën ocoirahuatona' , Saono quëtopi coidacaso marë' . Inanta' — Tëpaco' , tënin .
45015011	Faith	Tata Yosë chinotoco' . “ Ma noyacha Yosëso paya , ” itoco' canpitanta' , tënin anta' .
45011036	Faith	Ya'ipi ma'sha Yosëri ninin . Ina nohuanton , co ta'huantarëhuahuë' . Yosëichin pa'yatacaso marë' ya'huërëhua' . Inaora nohuanton , anoyacancantërinpoa' . Ma noyacha Yosëso paya , itahua' . Siempre ina chinotahua' . Amen .
43001029	Faith	Tahuëririnquë inaquë Quisoso huë'sarin . Coanshari quënanahuaton , piyapi'sa' itërin : — Paso' quëmapi ni'co' . Yosëri a'paimarinso' . Inaso' Yosë ohuicanën pochin , tënahuë . Oshanënpoa' inquitinpoaso marë' chiminapon .
58011031	Description	Ya'ipi ya'huëhuano'sa' co Yosë yanatëpihuë' ni'ton , chiminpi huachi . A'na sanapiáchin cha'ërin . Oshahuana'pi inaso' . Nacapa itopiso' . Inimico niponahuë' , Cotio comisionënpita huë'pachinara , sanapiri po'orin ama sontarori tëpacaiso marëhuë' . “ Tata Yosëíchin chinotacaso' nipirinhuë' , ” tëninso marë' Nacapa cha'ërin .
43010010	Grace	Ihuatëro'sa' co noyahuë' yonquipi . Ihuatacaiso' , tëpatacaiso' , inapita nicacaisorachin yonquipi . Inapochachin nisha a'china'piro'sari parësitopiquë yaquëpapi . Caso' nipirinhuë' o'marahuë imarinacosopita Yosë nohuitacaiso marë' . Noya noya nanpicaiso marë' o'marahuë .
50003020	Faith	Canpoaso' nipirinhuë' inapaquë ya'huërinso' na'con na'con yonquia'ahua' . Inaquë ya'huëmiatarihua huachi . Quisocristo nicha'ësarinpoa' ni'ton , ina ninarihua' . A'na tahuëri inapa quëran o'mantararin huachi .
45015007	Recommendation	Quisocristo nosororinpoaso pochin ninosoroco' . Nisha nisha piyapinpoa' ni'ton , pi'pisha nisha inachintërëhua' . Nisha nisha nirihuarahuë' , noya ninontahua' . Ina quëran “ Ma noyacha Yosëri catahuarin ni'ton , ninosoropi paya , ” tosapi .
44021024	Recommendation	Iso quëmapi'sa' quëparahuaton , catahuaquë' iraca pënëntërinso' natëcaiso marë' . Yosë chinotopiso pëiquë quëparahuaton , pahuërërapitëquë' ma'sha Yosë marë' tëpacaiso' . Ina quëran niya'irapi huachi . Inapotohuatan , ya'ipi piyapi'sa' ni'sarinënquën . “ Paononta' Moisësë pënëntërinso' natërin . Nonpin nanan natantërëhua' , ” tosapi .
45004012	Faith	Cotioro'santa' Apran pochin natëtohuachinara , hui'nin pochin ni'nin anta' . Co marca niacotopiso marë' noya cancantopihuë' . Co'huara marca acoyatërasohuë' , Apranso' natëtërin . Inapitanta' ina pochin cancantohuachinara , Yosëri noya ni'nin .
44001026	Description	Ina quëran cato' piyapi nininënpita na'pitëa'huayaquë ninshitopi . Yontëra'huayaquë po'morahuatona' , pa'tan pa'tantahuatona' , Matiasë nininën chachin ocoipi huachi . Shonca a'nara' ca'tano'sanënpita ya'huëpirinahuë' , iporaso huachi shonca cato' ca'tano'sanënpita ya'huantapi huachi .
45004007	Grace	Oshanënpoa' Yosë inquitohuachinpoa' , noya cancantarihua' . Ya'ipi oshanënpoa' ayatarinpoa' .
66011004	Description	Catoya'piso' a'na tahuëri nóya pënëntapon . Panca nanparin orotërinso pochin nicaton , Yosë nanamën anitotapon huachi . Oriposo nara pochin ninin . Ina ni'patëra , Yosë ayonquirinco . “ Tëhuënchachin Ispirito Santo chachin catahuarinpoa' no'tëquën pënënacaso' , ” tënahuë .
59004009	Recommendation	Oshanëma' yonquiatoma' , sëtoco' . Ina yonquiatoma' , ama huachi capa cancantamasoachin yonquicosohuë' . Ama narinamasoachin yonquicosohuë' . Ya'ipi cancanëma quëran oshanëma marë' sëtatoma' , na'nëco' .
64001011	Recommendation	Ama , iyasha , co noyahuë' nipisopita nonanquësohuë' . Noya piyapi nonanquë' . Noya nipatëhua' , tëhuënchachin Yosë imarihua' . Co noyahuë' nipatëhua' , co Yosë nohuitarihuahuë' .
45004011	Faith	Yosë natërin ni'ton , inari noya ni'nin . Co'huara marcanën acoyatërasohuë' , piyapinën pochachin ni'nin . Ina piquëran Cotio marca acorin imarinso' anitotacaiso marë' . Apran'ton Yosë natërin . “ No'tëquën nontërinco , ” topachina , noya ni'nin . Nisha piyapi'santa' ina pochachin natëtatona' , Apran pochin cancantopi . Co Cotio piyapi'sahuë' nipirinhuë' , Yosëri hui'nin pochin ni'nin .
45006007	Grace	Chimipiso' co huachi yonquirinhuë' oshahuanacaso' . Inapochachin canpoanta' Quisocristo imapatëhua' , co huachi sopai natëcaso' ya'huërinhuë' . Yosë catahuarinpoa' ama ina natëcahuaso marëhuë' .
47004010	Faith	Iraca Quisocristo chiniquën aparësitahuatona' , tëpapi . Canpoanta' Quisocristo marë' parësitarëhua' . Parësitatëhua' , ina pochin yonquiarëhua' . Yosëichin natëton , Quisocristo chiminin . Inapochachin canpoara yonquirëhuaso' naniantatëhua' , Yosë nohuantërinsoráchin imarëhua' . Nani tahuëri ina catahuarinpoa' ni'ton , “ Tëhuënchachin Quisoso inapaquë nanpiton , a'paiarinpoa huachi , ” tënëhua' .
50002021	Sin	A'napitaso' inahuara yonquipisoráchin nohuantopi . Co Quisocristo na'con yonquipihuë' .
58011011	Faith	Apran sa'inë chachin Yosë natërin , Sara itopiso' . Ina co hua'huana'pihuë' . “ Nani paíyaco niporahuë' , Yosë sha'huitërinco ni'ton , oshaquëran hua'huanapo huachi , ” tëninso marë' , Yosë nohuanton , hua'huanin huachi .
43006039	Grace	A'naquën Yosë nohuanton , imasarinaco . Inapitaso' noya a'paiarahuë ama sopairi minsëcaso marëhuë' . Ayaro' tahuëri ananpitantararahuë huachi . Ina Yosë nohuantërin .
46008006	Faith	Canpoaso' nipirinhuë' Tata Yosëichin chinotërëhua' . Inasachin nininpoa' . Ya'ipi ma'sha ninin . Ina nohuitacaso marë' acorinpoa' . Quisocristoáchin hua'anëntërinpoa' . Yosë nohuanton , isoro'pa' acorin . Ina nicha'ërinpoa' Yosë pochin cancantahuaso marë' .
52003006	Description	Iporaso' nani huënantaton , nanan sha'huitiirincoi . “ Ipora huanta' noya imasapi . Inahua capini noya ninosoroapi , ” itiirincoi . Na'con yonquiramacoi . Quiya pochin cancantatoma' , canpitanta' yani'namacoi .
60005004	Grace	Quisocristo imarëhua' ni'ton , ya'ipinpoa' hua'anëntërinpoa' . A'na tahuëri o'mantararin . Noya ansiano'sa' nipatama' , naporo' noya canaarama huachi . Isoro'paquëso' ma'sha a'naroachin ta'huantarin . Inapaquëso' nipirinhuë' canahuatama' , ya'huëtomiatarinquëma' . Noya noya ya'huëcontarama huachi .
47003012	Faith	“ Quisocristo nanamën co onporonta' ta'huantarinhuë' , ” ta'toi , inasachin a'chinarai . Co të'huatatoihuë' , ya'ipi parti a'chinarai .
61002012	Sin	Nonpin nanan imapisopitaso' nipirinhuë' ni'ni' pochin cancantopi . Co manta' yonquipihuë' . Ma'sona tëranta' yanipachinara , nipi . Yosë yonquirinso' co nitotatonaraihuë' , tëhuapi . Ni'co' . Ma'sharo'sa' tananquë quënanpatëra , tëparë' , co nosororëhuë' . Ina marë' Yosëri acorin . Inapochachin nisha a'china'piro'saso' ta'huantapi . Oshanëna marë' Yosëri ana'intarin huachi .
43012006	Sin	Nipirinhuë' , co sa'ahuaro'sa' yonquiarinhuë' . Yaihuataton , naporin . Inari chachin ya'ipi coriquinën a'pairin . Coriqui morsa a'pairin ni'ton , pi'pian pi'pian ihuatarin .
62004016	Faith	Yosë nohuitatëhua' , natërëhua huachi . “ Ma noyacha Yosë nosororinpoa paya , ” tënëhua' . Inaso' nosoromiatochinarinpoa' . Canpoanta' nosorohuatëhua' , Yosë nohuitarihua huachi . Yonquinën chachin ayonquirinpoa huachi .
44011019	Description	I'hua chachin Istipan tëpahuachinara , Quisoso imapisopita aparësitopi . Ni'ton , aquë yanquëëpi . A'naquën Pinisia parti pa'pi . A'naquëonta' Chipriquë pa'pi . A'napitanta' Antioquiaquë'pa' pa'pi . Panca ninano' inaso' . Nisha nisha parti paatona' , Quisoso nanamën sha'huitopi . Sha'huitaponaraihuë' , Cotioro'sarachin sha'huitopi .
54006006	Faith	Yosë pochin cancantohuatëhua' , tëhuënchachin canamiatarihua' . Co na'a ma'sha ya'huëtopirinpoahuë' , sano cancantohuatëhua' , nóya ya'huarihua huachi .
66013007	Violence	Yosë imapisopita co quë'yarinhuë' . Sopai nohuanton , aparësitarin . Aparësitaton , pi'pianchin shicanaarin . Notohuaro' piyapi'sa' hua'anëntarin . Nisha nisha nananquë nonpisopita hua'anëntarin .
60002020	Faith	Co noyahuë' nipatama' , ana'intarinquëma' . Ahuantopiramahuë' , co ina marë' Yosë noya ni'sarinquëmahuë' . “ No'tëquën ana'intohuachinquëma' , ahuantacaso' ya'huërin , ” topi ya'ipiya . A'na tahuëriso' nipirinhuë' noya nipiramahuë' , aparësitarinënquëma' . Co no'huitatomahuë' , ahuantohuatama' , Yosë nóya ni'sarinquëma' .
58009015	Grace	Nasha nanan nani sha'huitërinpoa huachi . Iraca na'a piyapi'sa' pënëntërinso' nanan imapirinahuë' , co noyahuë' cancantatona' , oshahuanpi . Co ma'sharo'sa' huënainën quëran oshanëna' inquitërinhuë' . Nipirinhuë' , Quisocristo chiminin ya'ipi piyapinënpita oshanëna' inquitacaso marë' . Iraca ya'huëpi quëra huarë' imapisopita oshanëna' inquitërin . Quisocristo chiminin ni'ton , ya'ipi imarëhuasopita huëntonënquë aya'coninpoa huachi .
45006001	Sin	Tëhuënchachin inaora nohuanton , Yosë nosororinpoa' . A'naquënso' nipirinhuë' co noyahuë' yonquipi . “ Naquëranchin co noyahuë' nianta'ahua' Yosë na'con na'con nosoroatonpoa' oshanënpoa' inquitanta'inpoa' , ” toconpi .
49005004	Recommendation	Ama taparo' ninontocosohuë' . Ama narinacasoachin yonquicosohuë' . Co topinan quëran ninontacaso' ya'huërinhuë' . Yosë catahuarinpoaso' na'con na'con nisha'huitahua' . Ina yonquiatëhua' , “ Yosparinquën , Sinioro , ” itahua' .
66006008	Violence	— Huëquë huachi , itohuachina , a'na cahuarionta' ya'noantarin , sha'píchin nininso' . Quëmapi ina aipi huënsërinso' pa'pi të'huatoro' . Chimirin itopiso' . Ina nohuanton , na'a piyapi'sa' chiminapi huachi . Notohuaro' chiminatona' , parësitopiquë pa'sapi . A'naquën niahuëatona' , nitëparapi . A'naquën tanari tëpaarin . Naporahuaton , chiniquën caniori masarin ni'ton , na'a piyapi'sa' chiminapi . Tanan ni'niro'sarinta' tëparapi . Inapoatona' , notohuaro' piyapi'sa' chiminapi huachi . Patomachin patomachin chiminapi huachi . Cacharonquë un cuarto topiso' .
45004016	Faith	“ Yosë no'tëquën nontërinco , ” topachina , Yosëri itërin : “ Oshahuanpiranhuë' . Caora nohuanto , nosororanquën . Catahuaranquën . Hui'nanpitanta' catahuarahuë , ” itërin Yosëri . Co Cotioro'sarachin nosororinhuë' . Ya'ipi Apran pochin cancantërëhuasopita nosororinpoa' . Ina hui'ninpita pochin ni'ninpoa' .
44028018	Description	Hua'ano'sa' natanahuatonaco , “ Co manta' onporinhuë' ni'ton , co tëpacaso' ya'huërinhuë' . Ocoi'i , ” itërinaco .
45009016	Grace	Co piyapiri nanitërinhuë' Yosë huëntonënquë aya'coinpoaso' . Noya nipirëhuahuënta' , co canpoara nanitërëhuahuë' ya'conacaso' . Inaora nohuanton , Yosë aya'coninpoa' . Nosoroatonpoa' , aya'coninpoa' .
46010008	Sin	Iracanta' a'naquën monshihuanapi . Ina marë' Yosë nohuanton , cato shonca cara huaranca piyapi'sa' chiminpi . A'na tahuëriíchin nipirinhuë' , Yosë nohuanton , inanapo' chiminpi . Ina yonquiatoma' , ama manta' monshihuanacaso' yonquicosohuë' .
45007023	Sin	A'na cancan nohuantërin . A'na cancanso' nipirinhuë' co nohuantërinhuë' . Co noyahuë' nicacasoáchin yonquirin . Ina natëto , co noyahuë' ninahuë .
58006001	Faith	Chinotënpoa pochin yonquiatëhua' , ya'ipi Quisocristo nanamën yonquia'ahua' . Ya'nan a'chintohuatëinquëmara , co sacaihuë' nininsopita'ton a'chintërainquëma' . “ Co noyahuë' nipatama' , parësitopiquë pa'sarama' . Napoaton ya'ipi co noyahuë' yonquiramasopita naniantoco' . “ Yosëichin anoyacancantarinpoa' , ” ta'toma' , ina imaco huachi , ” itërainquëma' .
46016011	Recommendation	Hui'napi nipirinhuë' , ama nocancosohuë' , noya natanco' . Noya nontatoma' , a'patimantaco . Ina ninarahuë . A'napita iyaro'sarë' canquimapon nimara .
59002014	Faith	“ Canta' Yosë imarahuë , ” tapomarahuë' , co noyahuë' nipatama' , topinan quëran , iyaro'sa' , nonsarama' . Co tëhuënchachin imaramahuë' .
43007025	Description	Ina quëran ya'huëhuano'sari Quisoso quënanahuatona' , ninontopi . — Iso quëmapi yatëpapiso' , ¿ ti ? itërin a'naquëni . — Ina mini , itopi .
43020022	Faith	Ina quëran pihuirahuaton , — Ispirito Santo ya'coancanchinquëma' , tënahuë . Ya'coancantohuachinquëma' , catahuarinquëma' ni'ton ,
45010003	Sin	Quisocristo chiminin anoyacancantinpoaso marë' . Nipirinhuë' , co nohuantopihuë' ina nanan imacaiso' . “ Pënëntërinso' natëhuatëhua' , Yosë noya ni'sarinpoa' , ” topirinahuë' . Co Yosë nontopihuë' . “ Quëma , Sinioro , anoyacancantocoi , ” co itopihuë' .
62005010	Faith	Yosë nani sha'huitërinpoa' ni'ton , imarëhuasopita nitotërëhua' . Cancanënpoa quëran anitotërinpoa' . A'napitaso' nipirinhuë' , co Yosë natëpihuë' . “ Quisoso co Yosë hui'ninhuë' . Co nicha'ësarinpoahuë' , ” ta'tona' , Yosë nonpintërinpoa pochin cancantopi . No'tëquën sha'huitopirinpoahuë' , co natëpihuë' .
43014012	Faith	— Natanco' , iyaro'sa' , no'tëquën sha'huitaranquëma' . Tëhuënchachin imapatamaco , ca pochin nani ma'sha nanitapaarama' . Tata Yosë ya'huërin'pa' panantarahuë ni'ton , saca sacai' nininso' nanitapaarama' . Ya'ipinquëma' catahuaaranquëma' nanamëhuë a'chinacamaso marë' . Canpitari a'chintohuatama' , na'con na'con piyapi'sa' imasarinaco huachi .
56002009	Recommendation	Sacatoro'santa' pënënquë' . Nihuitohuatëra , “ Sacatëquë' , ” itohuachinpora , sacatacaso' ya'huërin . Natëtona' , noya sacachina' . Camaihuachina' , natëina' . Co a'panicaso' ya'huërinhuë' .
58012015	Recommendation	Yosë nosoroatonpoa' , yacatahuarinpoa' . A'naquënso' nipirinhuë' , co yatahuërëtopihuë' . Inahuara yonquirinsoáchin imatona' , co Yosë yonquicaiso' nohuantopihuë' . Ama inapita pochin cancantocosohuë' . Co Yosëichin yonquihuatamahuë' , oshaquëran nitapicancanarama' . Ina quëran pinino a'naroachin ma'sha së'cotërinso pochachin a'napitanta' atapicancanarama' .
54003007	Recommendation	Ansiano'sa' noyasáchin niina' . Noya nipachina' , co imapisopitarihuënta' noya ni'sapi . Co pinosapihuë' . Co noyahuë' nipachina' , sopai hua'ani nonpintaton , minsëarin huachi .
49004007	Grace	Quisocristo catahuarinpoa' noya nicacaso' . Ya'ipinpoa' a'naya a'nayanpoa' catahuarinpoa' . Inaora nohuanton , catahuarinpoa' ma'sona tëranta' nohuantërinso' noya nitotahuaso marë' .
66016003	Description	Ina quëran a'na anquëninta' paaton , marëquë sënanquë ya'huërinso' të'yaitarin huachi . Inaquë të'yaitohuachina , i' huënai pochin nisarin huachi . Chimipi huënainën pochin anën nisarin . Napoaton ya'ipi marëquë ya'huërinsopita taquiapi huachi .
49006006	Recommendation	A'naquënso' patroni ni'pachina , chiniquën sacatërin . Co ni'pachinahuë' , chiropachina , co sacatërinhuë' . Canpitaso' nipirinhuë' patron co ni'pirinquëmaonta' , noya sacatoco' Quisocristo noya ni'inquëma' . Yosë natëtoma' , ya'ipi cancanëma quëran noya nico' .
60003016	Recommendation	Quisocristo imarama' ni'ton , noyasachin nico' . Ina quëran pinopirinënquëmahuë' , “ Co'ta noya nisapi . Quëmariso' nonpinapiran , ” itarin a'narinta' . Itohuachina , pinotona'pi tapanarin huachi .
43006040	Faith	“ Quëmaso' tëhuënchin Yosë hui'ninquën , ” itohuatamaco , imapatamaco , Yosë nohuitatoma' nanpiarama huachi . Ayaro' tahuëri ananpitantaranquëma' . Ina tëhuënchachin Yosë nohuantërin , itërin Quisosori .
44012023	Violence	Topinan piyapi niponahuë' , natanahuaton , hua'ani pa'yatërin . Yosëíchin chinotacaso' nipirinhuë' . Napoaton a'naroachin Sinioro anquëninëni acaniorin . Chiniquën canioton , shonari pë'yarin . Parësitërarin quëran chiminin huachi .
47001003	Grace	— Ma noyanquëncha quëmaso' , Tata , ni'ton , catahuarancoi paya , itahua' Yosë . Hui'nin chachin a'paimarin catahuainpoaso marë' , Sinioro Quisocristo itërëhuaso' . Tata Yosë na'con nosororinpoa' . Inasáchin siempre achinicancaninpoa' .
54001006	Sin	Nisha a'china'piro'saso' nipirinhuë' co ina pochin yonquipihuë' . Yosë nohuantërinso' naniantatona' , topinan quëran nonsapi .
45001016	Faith	Co caso' tapanahuë' Quisocristo nanamën a'china'huaso marë' . Piyapi'sa' natëhuachina' , Yosëri anoyacancantarin huachi . Inaíchin nanitaparin oshanënpoa' inquitinpoaso' . Cotioro'sari'ton natëhuachina' , anoyacancantërin . Iporaso' nisha nisha piyapi'santa' anoyacancantarin huachi . Napoaton pa'yatërahuë nanamën sha'huita'huaso' .
46003011	Description	Quisocristoso' noya onë pochin . Ina na'con na'con nohuantarihua' . Co ina imapatëhuahuë' , co onporonta' Yosë nohuitarihuahuë' . Nani ina a'chintëranquëma huachi .
49005033	Recommendation	Canpitanta' , iyaro'sa' , sa'ama' na'con nosoroco' . Quëmaora ninosororanso pochachin sa'amanta' nosoroco' . Sanapi'sanquëmanta' so'yama' noya ni'co' . Noya nicatoma' , natëco' .
51002013	Grace	Iraca canpitaso' oshahuanatoma' , chimipi pochin ninama' . Co pi'pisha tëranta' yonquiramahuë' . Co Yosë nohuitëramahuë' . Iporaso' nipirinhuë' nani anoyatërinquëma' Quisocristo pochin nanpicamaso marë' . Oshanëma' inquitatënquëma' , anoyacancantërinquëma huachi .
54004014	Recommendation	Iraca ansiano'sa' niyontonahuatona' , acorinënquën Yosë nanamën a'chinamaso marë' . Së'huamotorahuatënquën , pënëninquën . Pënënatënquën , nanan quëtërinquën a'chinamaso marë' . Ina quëran Yosë catahuarinquën nóya a'chinamaso' . Ama ina naniantatonhuë' , topinan ya'huëquësohuë' .
66021001	Description	Ina quëran hua'narëso pochin nasharo'pa' niantarahuë . Nasha pi'iro'tënta' quënanahuë . Yosë nohuanton , isoro'pa' ta'huantapon . Pi'iro'tënta' ta'huantapon . Marënta' co huachi ya'huaponhuë' . Ya'ipiya nasha nisarin huachi .
52005016	Recommendation	Ama sëtocosohuë' . Yosë yonquiatoma' , nani tahuëri noya cancantoco' .
66009006	Description	Na'con parësitatona' , “ Chimiin nipachin , ” tosapirinahuë' , co chiminaponahuë' . Chiminacaiso' nohuantapirinahuë' , co chiminaponahuë' .
52004014	Faith	Quisocristoso' chimimiataponahuë' , nanpiantarinso' nitotërëhua' . Inapochachin Quisocristo imapisopita chimimiatapirinahuë' , Yosëri ananpitantarin huachi . Quisocristo isoro'paquë o'mantahuachin , ananpitantarin inarë' pantacaso marë' .
62004015	Faith	“ Quisocristoso' Yosë hui'nin . Ina natëarahuë huachi , ” topatëhua' , naporo cháchin Yosë huëntonënquë aya'coaninpoa' . Ya'conatëhua' , Yosë nohuitarëhua' . Cancanën chachin quëtërinpoa' .
49004022	Recommendation	Iraca pa'pi co noyahuë' ninama' . No'pirama' , monshihuanama' , nisha nisha yonquirama' . Inapohuatama' , “ Noya cancantarëhua' , ” topiramahuë' , ninonpintërama' . Co tëhuënchachin noya cancantëramahuë' . Iraca naporamaso' chanatërëso pochin Yosë ni'ninquëma' . Ya'ipi co noyahuë' yonquiramasopita naniantoco huachi .
43010009	Grace	Casachin ya'coana pochin ninahuë . Ca quëran ya'conpatama' , cha'ësarama' . Ohuicaro'saso' pipirahuatona' , noya coshatopi . Ina quëran ya'coantapi huachi . Inapochachin imarinacosopita noya pa'sapi . Co manta' pahuantapihuë' Yosë pochin cancantacaiso marë' .
58011037	Violence	A'naquëonta' na'piquë të'yaratona' , tëpapi . A'naquëonta' sërichoquë yatonatona' , tëpapi . “ Yosë a'poco' , tëpachinënquëma' , ” itopirinahuë' , co yaa'popihuë' . A'naquëonta' sahuëni quëran tëpapi . A'naquën co tëpapirinahuë' , imapiso marë' chiniquën aparësitopi . Yatëpahuachinara , ta'api . Co huachi ya'huëmia ya'huëpihuë' . Capa a'mocaso' ni'ton , ohuica sha'huëtë' a'mopi . Co manta' ya'huëtopihuë' . Motopi'pa' , inotë' parti , nisha nisha parti iratápi . Na'pi naninquë ya'conahuatona' , huë'ësapi . Parësitápi . Co Yosë imapisopitarihuë' nocanpi . “ Inapitaso' napoonpi , ” topirinahuë' , Yosëri noya noya ni'nin . Ina nohuanton , parësitopi .
62002029	Faith	Quisocristo noyasáchin ninin . Napoaton Yosë huëntonënquë ya'conpatëhua' , noya nicarihua' . Insosona noya nipachina' , nani Yosëri anoyacancantërin ni'ton , hui'nin pochin ni'sarin , tënëhua' .
44013047	Grace	Sinioro sha'huitërincoi . Quëmaso' acoranquën nisha piyapi'sa' a'chintaton anohuitancoso marë' . A'pinëso pochin nanamëhuë anohuitaran . Ya'ipi parti paaton , piyapi'sa' a'chintëra'piapon cha'ëcaiso marë' , itërincoi , tënin Paono .
47004002	Faith	A'naquënso' co noyahuë' yonquiatona' , a'chinapi . Noyásha nontopirinahuë' , nonpintacaiso marë' napopi . Quiyaso' nipirinhuë' co manta' po'oana quëran ninaihuë' . Co nisha nisha a'chinaihuë' . Ya'ipi Yosë nanamën no'tëquën a'chintarainquëma' . Yosë ni'sarinco , inasáchin a'chinarai . A'ninquëchin a'chinai ya'ipi piyapi'sa' yonquicaiso marë' . Co mánta' tapana'huaso' ya'huërinhuë' .
44002033	Description	Ina quëran Yosëri inapaquë quëpantarin . Chiniquën nanantarin ni'ton , inchinan quëran ahuënsërin huachi . Ahuënsërahuaton , sha'huitërin : “ Ispirito Santo a'pamaquë' piyapi'sa' ya'coancanchin . I'hua sha'huitëranquënso' , ” tënin Yosë . Ina quëran Quisosori Ispirito Santo a'paimarin , ya'coancantërincoi . Napoaton nisha nisha nananquë nonai , natanama' .
51003010	Recommendation	Nasha cancan manama huachi . Nani tahuëriya Yosë catahuarinquëma' ina pochin cancantacamaso marë' . Ina quëran noya noya ina nohuitarama' . Ina marë' nasha cancan quëtërinquëma' .
43011004	Faith	Ina natanahuaton , Quisosori itërin : — Tëhuënchachin yo'in chiniquën canioponahuë' , co chimimiatacaso marë' caniorinhuë' . Noyatohuachin , na'a piyapi'sari nicatona' , na'con na'con Yosë yonquiapi . “ Ma noyacha Yosëso' ni'ton , anoyatërin paya , ” tosapi . Canta' ina hui'ninco ni'ton , noya ni'sarinaco . Ina marë' caniorin , itërin .
45001017	Faith	“ Yosëíchin anoyacancantërinpoa' , ” topatëhua' , Yosë noya ni'sarinpoa' . Oshanënpoa' inquitatonpoa' , co huachi inapita yonquiarinhuë huachi . Quiricanën quëran ina anitotërinpoa' . “ Cancanëma quëran huarë' Yosë natëhuatama' , oshanëma' inquitarinquëma' . Ina quëran noya ni'sarinquëma' . Ina nohuitatoma' , noya noya nanpiarama huachi , ” tënin Yosë quiricanënquë . Co canpoara nanitërëhuahuë' noya cancantacaso' . Ina imapatëhua' , anoyacancantarinpoa huachi .
43019017	Description	Quisoso masahuatona' , quëpapi . Corosë apitëntohuachinara , inaora quëparin . Pa'sahuatona' , a'na panëa'huayaquë canconpi , Corocota itopiso' . Corocota , nansë moto' tapon naporin .
45012006	Faith	Yosë nosoroatonpoa' , acorinpoa' nisha nisha nicahuaso' . Ma'marësona acohuachinpoa' , noya niahua' . A'naquën Yosë yonquirinso chachin anitotërin sha'huicaiso marë' . Anitotohuachinquëma' , ya'ipiya no'tëquën sha'huico' .
66004007	Description	Co napopinsachin ni'tërinhuë' . Nisha nisha ni'topi . A'naso' tanan ni'ni pochin ya'norin . A'nanta' ohuaca pochin ya'norin . A'nanta' piyapi pochin ya'piratërin . Ya'natoninso' panca anpiantëhuan pochin ya'norin .
49005015	Recommendation	Napoaton , iyaro'sa' , noya yonquiatoma' , ya'huëco' . Yosë anitotërinpoa' no'tëquën yonquicaso' . Ama ina naniantatomarahuë' , no'tëquën yonquico' .
45010012	Grace	A'naichin Yosë ya'huërin . Ya'ipinpoa' nosororinpoa' . Co Cotioro'sarachin na'con nosororinhuë' . Ina nontohuatëhua' , nóya catahuarinpoa' .
45010004	Faith	Iraca Moisësë pënëntërin . Iporaso' nipirinhuë' Quisocristo nani o'marin anoyacancantinpoaso marë' . “ Quisocristoichin anoyacancantarinpoa' , ” topatëhua' , Yosë noya ni'sarinpoa' .
50004006	Recommendation	Ma'sha onpohuatama' , ama pa'yancosohuë' . Ama nisha nisha yonquicosohuë' . Yosë nontoco' catahuainquëma' . Ma'sha pahuantohuachinquëma' , nitoco' . “ Ma noya catahuarancoi ni'ton , Yosparinquën , Sinioro , ” itoco' .
46010006	Faith	Pënëinpoaso marë' , iyaro'sa' , iraca ina ninshitërin . Inapitaso' co noyahuë' yonquipi . Nani ma'sha noyapatopi . Ama inapita nonahuansohuë' .
66009002	Description	I'soatohuachina , acopo quëran conai' pipiarin . Yarachin tomontarin . Panca pën quëran tomontërinso pochin pipiton , pi'i ya'copiarin . Ya'ipi parti tashitarin .
52004006	Recommendation	A'na quëmapi sa'in ama së'huacosohuë' . Ama ina pochin ni'toma' , nonpintocosohuë' . Së'huahuatama' , Yosë no'tëquën ana'intarinquëma' . Co naniantarinhuë' ana'intinquëmaso' . Iraca inachachin chiniquën pënënainquëma' .
47005017	Faith	Quisocristo imapatëhua' , Yosë anoyacancantarinpoa' . Nasha cancan ya'huëtarinpoa huachi . Iraca yonquirëhuasopita naniantërë Nasha miáchin pochin cancantatëhua' , noya noya yonquiarihua huachi .
43005020	Faith	Tatahuë na'con nosororinco . Nosoroatonco , yonquirinso chachin anitotërinco . A'na tahuëri catahuaarinco saca sacai' nininso' nica'huaso' . Canpitaso' ni'patama' , pa'yanarama' .
49004028	Recommendation	A'naquëma' iraca ihuatërama' . Ama huachi ihuatocosohuë' . Ama , iyaro'sa' , chirotomarahuë' , noya sacatoco huachi . Ina quëran nanitërama' pahuantërinsopita quëtacamaso' .
57001022	Recommendation	Naporahuaton , quëma pëinënquë a'na coartonënquë tapatoco , tënahuë . Ca marë' Yosë nontërama' ni'ton , ocoiarinaco nimara , tënahuë . Tashinan pëi quëran pipihuato , nicaponquën pa'sarahuë . Napoaton tapatoco ya'huëcona'huaquë , tënahuë .
58013009	Recommendation	A'naquën nisha a'chintohuachinquëma' , ama natancosohuë' , nonpintochinquëma' . No'tëquën yonquico' . Cosharo' a'poarihuarahuë' , co ina quëran noya cancantërëhuahuë' . Na'a piyapi'sa' cosharo' a'poaponaraihuë' , co Yosë pochin cancantopihuë' . Quisocristoíchin nanitërin anoyacancantinpoaso' . Nosoroatonpoa' , catahuarinpoa' Yosë pochin cancantahuaso' .
52005012	Recommendation	Ansiano'sa' , iyaro'sa' , noya ni'co' , tënahuë . Sinioro nohuanton , ansiano ya'conpi pënënainquëmaso marë' . Co chirotonahuë' , a'chintarinënquëma' , pënënarinënquëma' . Napoaton noya ni'co' .
43009022	Description	Cotio hua'ano'sa' të'huataton , napotërin . I'hua chachin hua'ano'sa capini ninontopi Quisoso imarinsopita ana'intacaiso marë' . “ Quisososo' Cristo chachin , ” topachina' , ocoia'ahua' . Ocoihuatëhua' , co huachi nanitapihuë' niyontonpiso pëiquë huëcacaiso' , nitopi .
50003003	Faith	Yosë marcanën co nonënpoaquë niacotërëhuahuë' . Cancanënpoa' Yosë anoyacancantërinpoa' . Cancanënpoa quëran ina chinotarëhua' . Ispirito Santo chachin catahuarinpoa' noya chinotacaso marë' . Co canpoara nanitërëhuahuë' noya cancantahuaso' . Quisocristoáchin anoyacancantohuachinpoa' , nicha'ësarinpoa' , tënëhua' . Napoaton canpoaso' Yosë piyapinënpita ninëhua' .
62003023	Faith	Yosë nani sha'huitërinpoa' hui'nin imacahuaso marë' . Ina imatëhua' , ninosorocahuaso' sha'huitërinpoa' . “ Quisocristonta' inachachin sha'huitërinpoa' , ” ta'tëhua' , cancanënpoa quëran natëahua' .
66013011	Description	Ina quëran hua'narëso pochin niantarahuë . A'na ma'shanta' no'pa quëran pipiarinso' ni'nahuë . Cato' pomona'huaya ya'huëtërin . Ohuica'huaya pochin nininso' . Noya ya'noaponahuë' , sopai pochin chiniquën nonsarin . Inaso' nonpina'pi pënëntërinso' .
46014020	Recommendation	Ama , iyaro'sa' , hua'huaro'sa pochin cancantocosohuë' . Hua'huaro'saso' co yonquipihuë' . Canpitaso' nipirinhuë' no'tëquën yonquico' . Ya'ipi co noyahuë' yonquiramasopita naniantoco' .
59005013	Recommendation	Ma'sha onpohuatama' , Yosë nontoco' catahuainquëma' . Ina quëran noya cancantohuatama' , Yosë cantanën cantatoma' , “ Yosparinquën , Sinioro , ” itoco' .
58012012	Recommendation	Napoaton , iyaro'sa' , chiniquën cancantahua' . Ni'co' . Aquë pa'patëra , canotërë' , sacai' iratërë' . A'naquëma' ina pochin cancantatoma' , co huachi ya'ipi cancanëma quëran Yosë imaramahuë' . Ma'sha onpohuatamara , yaa'porama huachi . Ama huachi ina pochin cancantocosohuë' . “ Yosë catahuarinpoa' parësitërëhua quëran noya noya cancantacaso marë' , ” ta'toma' , chiniquën cancantoco' .
60001017	Recommendation	Yosë nontohuatamara , “ Tata , ” itërama' . A'na tahuëri inaso' coisë pochin ni'ton , ya'ipi piyapi'sa' no'tëquën sha'huitarin . Co noyahuë' nipisopita no'tëquën ana'intarin . Ya'ipi oshahuaninsopita ana'intarin ni'ton , të'huatacaso' ya'huërin . Chiminaquë huarë' ina yonquiatoma' , noya nico' .
58010036	Recommendation	Ma'sha onpopiramahuënta' , noya ahuantoco' . Noya imapatama' , na'con catahuarinquëma' . Nani sha'huitërinquëma' ni'ton , co nonpintarinquëmahuë' . Noya nicha'ësarinquëma huachi .
58011001	Faith	“ Co Yosë quënanpirëhuahuë' , ya'huárin . Nosoroatonpoa' , catahuarinpoa' , ” topatëhua' , tëhuënchachin ina natërëhua' . Na'con Yosë sha'huitërinpoa' . Co ipora naniyatërarinhuë' . “ Oshaquëran naniarin huachi , ” ta'tëhua' , noya ninarëhua' .
49004017	Recommendation	Quisocristo nanan quëtërinco ni'ton , pënënaranquëma' . Na'a piyapi'sa' co imatonahuë' , topinan quëran ya'huërapi . Somaraya pochin cancantatona' , nisha nisha yonquipi . Co natantochinachinhuë' cancantopi ni'ton , co Yosë nanamën nitotopihuë' . Co Yosë yonquiatonahuë' , co manta' Yosë nohuitopihuë' . Ama inapita pochin nicosohuë' .
51002016	Recommendation	Napoaton Cotioro'sa' pënëntërinso pochin pënënpachinquëma' , ama natancosohuë' . “ Nani ma'sha ca'patëhua' , o'opatëhua' , oshahuanarëhua' , ” topi . Nani ma'sha a'popiso' . Nani sahuato tahuëri chinotopi . A'naya a'naya tahuëri chinoto tahuëri pochin na'huëpi . “ Co quiya pochin nipatamahuë' , co no'tëquën imaramahuë' , ” itarinënquëma' . Nipirinhuë' , ama inapitaso' natëcosohuë' .
66007015	Faith	Napoaton Yosë ya'huërinquë chachin huëntapi . Tahuërirë chachin , tashirë chachin ina chinotápi . Yosëri chachin ichiya'huëaton , ni'sarin huachi .
44020010	Description	Paono nohuararahuaton , masahuaton , iporin huachi . — Ama pa'yancosohuë' . Nanpiarin , itërin .
55002010	Faith	Napoaton co pa'yanahuë' . Yosë nohuanton , oshaquëran a'napitanta' imasapi . Inapitanta' imacaiso marë' ya'ipiya ahuantërahuë . Quisocristo imapachina' , nicha'ësarin huachi . Oshanëna' inquitahuaton , anoyacancantarin huachi . Ni'ton , a'na tahuëri Yosë'pa' nanpiantarapi huachi . Inatohua' noya noya ya'huëcontarihua huachi . Co onporonta' pipiarëhuahuë' .
60005014	Recommendation	Ya'ipinquëma' noya ninosoroatoma' , nisë'quëco' . Quisocristo imaramasopita Yosë catahuainquëma' sano cancantacamaso marë' . Nani huachi . Pitro
49005021	Recommendation	Yosë të'huatatoma' , ama , iyaro'sa' , chiniquën ninontocosohuë' . Ninosoroatoma' , nicatahuaco' . Ya'ipinquëma' nipënënatoma' , ninatanco' .
61003017	Recommendation	Napoaton , iyaro'sa' , nani pënënanquëma' ni'ton , ni'cona nonpintochinënquëma' . Iporaso' noya yonquipiramahuë' . Co noyahuë' nipisopita yanonpintarinënquëma' inapita pochin nisha nisha cancantacamaso marë' .
51003018	Recommendation	Canpitaso' , imoyaro'sa' , so'yama' natëco' . Sinioro Quisocristo imarama' ni'ton , natëcaso' ya'huërin .
54005020	Recommendation	Ansiano tëhuënchachin co noyahuë' nipachina , pënënacaso' ya'huërin . Ya'ipi imapisopita ayontonahuaton , chiniquën pënënquë' . A'napita të'huatatona' , noya nicacaiso marë' pënënquë' .
45014013	Recommendation	Napoaton ama , iyaro'sa' , ninocancosohuë' . A'napita imapisopita catahuaco' noya cancanchina' . Ni'cona anishacancantotama' .
45002010	Grace	Noya cancantopisopitaso' nipirinhuë' noya ni'sarin . Noya noya acorarin . Asanocancanarin huachi . Cotioro'sanpoa' , nisha piyapi'sanquëma' , ya'ipinpoa' noya nipatëhua' , nicha'ësarinpoa huachi .
58011034	Violence	A'naquën pën chiniquën nënërapaquë të'yatopirinahuë' , co pi'pian tëranta' huëyapihuë' . Noya cha'ëpi . A'naquëonta' Yosë nohuanton , sahuëni quëran cha'ëpi . Yatëpapirinahuë' , co chiminpihuë' . A'naquën co chinipirinahuë' , Yosëri catahuarin chiniquën cancantacaiso marë' . A'naquëonta' na'a inimicoro'sa' minsërahuatona' , a'papi huachi .
48006017	Faith	Quisocristo no'tëquën natërahuë ni'ton , ahuërinaco . Ipora huanta' pë'sharinaco ni'ton , cari ya'huërarin . Napoaton ama insonta' pinoinacosohuë' , tënahuë . Quisocristo chachin acorinco a'china'huaso marë' .
66018021	Violence	Ina quëran hua'narëso pochin niantarahuë . A'na anquëninta' ya'noantarin , chiniquën nanantërinso' . Pancara'pi masahuaton , marëquë të'yaitërin . — Na'pi të'yaitërahuëso pochachin Papironiaro'sa' ta'huantapi huachi . Co imapihuë' ni'ton , Yosëri chiniquën ana'intarin . Co huachi ya'huaponahuë' .
65001020	Faith	Canpitaso' nipirinhuë' , iyaro'sa' , Yosë nanamën na'con yonquico' noya noya imacamaso marë' . Inasachin no'tëquën anitotërinpoa' Yosë pochin cancantacaso' . Ispirito Santo yacatahuarinpoa' Yosë nontacaso marë' . Ina natëco' catahuainquëma' . Ina catahuahuachinquëma' , noya noya Yosë nontarama huachi .
45012002	Recommendation	Iporaso' na'a piyapi'sa' co Yosë natëpihuë' . Ma'sharachin yonquiatona' , co Yosë yonquipihuë' . Ama inapita nonancosohuë' . Nani tahuëri Yosë nontoco' yonquirinso chachin quëchinquëma' . Ina yonquihuatama' , nohuantërinso chachin anitotarinquëma' . Ina quëran Yosë pochachin cancantohuatama' , noya ni'sarinquëma huachi .
46015009	Sin	Imapisopita aparësitërahuë ni'ton , co acoincoso' ya'huërinhuë' , topirahuë' . Pa'pi co noyahuë' cancantopirahuë' , anoyacancantatonco , acorinco paaton a'china'huaso marë' . Ca'tano'sanënpita pochin nica'huaso' acorinco .
62002015	Recommendation	Sopai nohuanton , na'a piyapi'sa' nisha nisha yonquipi . Co Yosë natëtonahuë' , co noyahuë' cancantopi . Ama inapita pochin cancantocosohuë' . Ama nani ma'sha nohuantapatocosohuë' . Ma'sha na'con yonquihuatama' , co tëhuënchachin Yosë nosororamahuë' . Ina naniantatoma' , co yonquiaramahuë' .
45002001	Sin	A'naquëma' , iyaro'sa' , naporama' : “ Paso' quëmapi co noyahuë' ninin , ” tënama' . Inaso' nipirinhuë' , ina pochachin canpitanta' co noyahuë' ninama' . Napoatoma' , nina'intarama huachi .
48002009	Description	Santiaco , Pitro , Coansha , inapitaso' chini chiniquën nanantopi ni'ton , sha'huitërinacoi . “ Yosë na'con catahuarinquëma' . Ina acorinquëma' nisha piyapi'sa' a'chintamaso marë' , ” ta'tona' , së'quërinaco . Pirnapinta' së'quëpi . “ Canpitaso' nisha piyapi'sa' a'chintoco' . Quiyaso' nipirinhuë' Cotioro'sa' a'chintarai , ” itohuachinacoira , “ Noyahua' , ” itërai .
43019023	Description	Ya'huërë' sontaro'saso' , nani Quisoso patanantahuatona' , a'morinso' mapi , nipatomatopi . Catapini sontaro'sa' ni'ton , a'naya a'naya manin . Cotonënso' nipirinhuë' , co pipitërinso' ya'huërinhuë' . Ya'ipitë' a'nantërinso' .
45002021	Sin	A'napita a'chintopiramahuë' , co canpita tëranta' natëramahuë' . “ Ama ihuatocosohuë' , ” itapomarahuë' , canpitanta' inapochachin ihuatërama' .
46006019	Faith	Quisocristo imapatëhua' , Ispirito Santo ya'coancantërinpoa' . Yosë a'patimarinpoa' ni'ton , cancanënpoaquë chachin ya'huërarin . Napoaton co huachi canpoara nohuantërëhuasopita nicacaso' ya'huërinhuë' . Yosë chachin hua'anëntërinpoa huachi . Ina nani nitotërama' ipora .
47005014	Grace	“ Quisocristo na'con nosororinpoa' , ” ta'toi , nanamën a'chinárai . Canpoa marë' inaso' chiminin . Ya'ipinpoa' chiminacaso' ya'huërin . Inaso' nipirinhuë' ya'huërëtërinpoa' , tënëhua' .
58003001	Faith	Imarama' ni'ton , Yosë anoyacancantërinquëma' . Huëntonënquë aya'coninquëma' . Napoaton , iyaro'sa' , Quisocristo na'con yonquico' . Yosë a'patimarinpoa' nanamën a'chintinpoaso marë' . Corto hua'an pochin ya'conahuaton , canpoa marë' Yosë nontarin . Inasachin imarëhua' .
44020035	Recommendation	Canpitanta' nonanco . Sacatatoma' , pahuantërinsopita ma'sha quëtoco' . Sinioro Quisoso noninso' yonquico' . “ A'napitari ma'sha topinan quëtohuachinquëma' , noya cancantërama' . Nipirinhuë' , canpitari nosoroatoma' , topinan quëtohuatama' , aquëtë huarë' noya noya cancantarama huachi , ” tënin Quisoso , itërin Paonori .
58013004	Recommendation	Quëmapi'sa' sa'apachina' , ama a'na sanapi yonqui'inasohuë' . Sanapi'santa' so'yahuachina' , ama so'ina' tëhuananpichinasohuë' . Ama manta' monshihuainasohuë' . Monshihuanpatama' , Yosë chiniquën ana'intarinquëma' .
43020005	Description	Monshorahuato , nëhuëconahuë . Morinquë so'pinpisoachin quënanconahuë . Nipirinhuë' , co ya'conahuë' .
66016018	Description	Itohuachina , o'coritarin . Huira pochin chiniquën tënëëntarin . Naporo' pánca ocohua pa'sarin . Iraca quëra huarë' co onporonta' ina pochin pa'chininhuë' niponahuë' , napoarin .
66019010	Faith	Itohuachincora , isonahuato , yachinotopirahuë' . — Ama chinotocosohuë' . Caso' anquënico . Co Yosëcohuë' . Canpita pochachin canta' Yosë natërahuë . Quisoso nanamën imarama' ni'ton , Yosëichin yonquico' , itërinco . Quisoso nanamënachin a'chinpatëhua' , no'tëquën pënëntarëhua' .
46002010	Grace	Imarëhuasopitaso' nipirinhuë' nitotërëhua' . Yosë nohuanton , Ispirito Santo anitotërinpoa' . Ya'ipi Yosë yonquirinso' Ispirito Santo nitotërin .
50002029	Recommendation	Canconpachin , noya cancantatoma' , nontoco' . “ Ma noyacha Sinioro catahuarinquën ni'ton , noya huënantaran paya , ” ta'toma' , noya nontoco' . Co canpitaso' nanitëramahuë' isëquë huëcacamaso' . Napoaton ina a'patiramaco . Isëquë huëcaton , shichiminin . Chiniquën parësitërin catahuaincoso marë' . Ina pochin cancantopisopita nóya ni'co' .
51003020	Recommendation	Hua'huaro'santa' pa'pina' natëina' . A'shinanta' natëina' . Ya'ipi pënënpiso' natëina' . Inapo'tohuachina , Siniorori noya ni'sarin .
47001012	Faith	Yosë ni'sárinco ni'ton , no'tëquën sha'huitaranquëma' . Co pi'pian tëranta' nonpintërainquëmahuë' . No'tëquënáchin nontërainquëma' . Yosë pochin cancantatoi , noya yonquirainquëma' . Co quiyaora yonquinëhuëi quëran a'chintërainquëmahuë' . Yosë catahuarincoi ni'toi , noya ninai . Ina marë' noya cancantërai .
43014021	Faith	Nani pënënanquëmaso' nitotohuatama' , natëhuatamaco , tëhuënchachin nosoroaramaco , tënahuë . Nosorohuatamaco , Tata Yosënta' nosoroarinquëma' . Carinquëmanta' nosoroaranquëma' . Inapaquë panantaporahuë' , cancanëma quëran nontaranquëma' . Noya noya nohuitaramaco huachi , itërin Quisosori .
51002023	Sin	Cotioro'sa pochin nipisopita nontërinënquëma' . “ Quiyaso' noya noya nitotërai . Ma'sha a'porahuatoi , parësitërai . Parësitapoirahuë' , ahuantërai . Ina marë' Yosë noya noya ni'nincoi , ” topirinahuë' . Co no'tëquën yonquipihuë' . “ Noya noyacoi , ” ta'tona' , a'napita nocanpi . Topinan quëran napopirinahuë' . Co cancanëna' anoyatopihuë' . Co pënëntërinso' natërë quëran co Yosë pochin cancantërëhuë' . Quisocristoichin nanitërin co noyahuë' yonquirëhuasopita ananiantinpoaso' .
64001006	Recommendation	Inapitaso' huënantahuatona' , niyontonaiquë sha'huitiirincoi . “ Iyasha noya nosororincoi , ” itiirincoi . Naquëranchin quëmataquë cancoantahuachina' , catahuantaquë' noya pa'ina' , tënahuë . Yosë marë' sacatapi ni'ton , catahuaquë' ama pahuanchinasohuë' .
55002023	Recommendation	A'naquënso' nipirinhuë' co Yosë quiricanën yonquiatonahuë' , nisha nisha ninontapi . Topinan quëran ninontatona' , nino'huiapi . Quëmaso' nipirinhuë' ama inapitarë'quën chiniquën ninontocosohuë' .
47003018	Faith	Quisocristo noyasáchin ninin . Ina imapatëhua' , co manta' nipa'copirayatërëso pochin cancantarihuahuë' . Cancanënpoa quëran nanitërëhua' Yosë nóya nohuitacaso' . Apira apira ina yonquihuatëhua' , oshaquëran Yosë pochachin cancantarihua' . Ina nohuanton , Ispirito Santo catahuarinpoa' noya noya cancantahuaso marë' . Yosë pochin cancantohuatëhua' , a'napitanta' Yosë anohuitarihua' . Canpoaso' isihuico pochin ninëhua' . Isihuicoquë a'notërëso pochin a'napitanta' Yosë anohuitarihua' . Ni'pachinpoa' , “ Yosëri catahuarin ni'ton , inapochachin cancantapi , ” tosapi .
58009014	Grace	Quisocristo huënainënso' nipirinhuë' noya nóya . Inaso' co pi'pisha tëranta' oshahuanaponahuë' , inaora nohuanton , canpoa marë' chiminin . Yosë hui'nin chachin ni'ton , huënainën a'parin oshanënpoa' inquitinpoaso marë' . Iraca nanan topinan quëran imapi . Canpoara co nanitërëhuahuë' noya nicacaso' . Quisocristoso' nipirinhuë' oshanënpoa' inquitatonpoa' , noyapiachin cancan quëtërinpoa' . Ina quëtohuachinpoa' , Yosë pochin cancantatëhua' , ina noya chinotarihua huachi . Naporahuaton , noya nisarëhua huachi .
44011017	Grace	Sinioro Quisocristo imapatëhua' , Yosë nohuanton , Ispirito Santo ya'coancantërinpoa' . Inapitaso' nisha piyapi'sa' niponaraihuë' , imapachinara , inapochachin Ispirito Santori ya'coancantërin . Yosëri noya ni'pachina , inapochachin canta' noya ni'i , tënahuë . Co caso' nanitërahuë' nisha yonquia'huaso' , itërin Pitrori .
49004030	Faith	Co noyahuë' nipatama' , Ispirito Santo sëtarin . Quisocristo imapatamara , Ispirito Santo aya'coancantërinquëma' . Ayaro' tahuëriquë huarë' a'paiarinquëma' . Naporo' nicha'ësarinquëma huachi . Napoaton ama Ispirito Santo asëtocosohuë' .
66003003	Recommendation	Ya'nan natanapoma' , Yosë nanamën no'tëquën a'chintërinënquëma' . Ina yonquiatoma' , ya'ipi co noyahuë' yonquiramasopita naniantoco' . Ya'ipi cancanëma quëran casáchin yonquico huachi . Co noya cancantantahuatamahuë' , a'naroachin ana'intaranquëma huachi . Ihuatona'pi huë'ninso pochachin a'nanaya ana'intaranquëma huachi . Co nitotasënquëmahuë' , o'mararahuë .
62003007	Recommendation	Ni'cona , iyaro'sa' , nisha a'china'piro'sa' nonpintochinënquëma' . Noya nipatëhua' , noya cancantarëhua' . Quisocristo noya ni'ton , ina pochin cancantahuaso' ya'huërin .
62004001	Recommendation	Na'a piyapi , iyaro'sa' , nonpin nanan a'chintëra'piapi . “ Yosë nanamën a'chinahuë , ” topirinahuë' , co no'tëquën a'chinpihuë' . Napoaton nisha a'chintohuachinquëma' , ama a'naroachin natëtocosohuë' . “ Nonpin nanan nimara , ” ta'toma' , yonquico' . Ya'ipi Yosë quiricanën quëran a'chintërinpoaso' yonquiatoma' , natanco' . Co ina pochin a'chintohuachinquëmahuë' , ama natëcosohuë' .
44013038	Grace	Napoaton , iyaro'sa' , sha'huichinquëma' . Quisosoichin nanitaparin oshanëma' inquitinquëmaso' .
50003001	Recommendation	Iporaso' , iyaro'sa' , Quisocristo yonquiatoma' , nóya cancantoco' . Iraca quëra huarë' inachachin inachachin pënënápiranquëmahuë' , co amirahuë' . Naquëranchachin natantahuatama' , yonquiantarama' . Ina quëran noya noya imasarama' , tënahuë .
46011034	Recommendation	A'naquën tanahuachina' , inahuara pëinënaquë coshachina' . Ina quëran noya niyontonpatama' , co Yosë ana'intarinquëmahuë' . A'na tahuëri pa'sarahuë nicaponquëma' . Naporo' na'con na'con a'chinchinquëma' .
43018031	Description	— Canpitari quëpaco' . Iraca quëra huarë' nipënënamaso' co natëhuachinhuë' , ana'intoco' , itërin . — Co quiyaso' nanitëraihuë' . Co Nomano copirno nohuantërinhuë' piyapi tëpaca'huaiso' , itopi .
46012031	Faith	Yosë nontoco' Ispirito Santo catahuainquëma' noya noya nicacamaso' . A'napita catahuaco' noya imacaiso marë' . Piyapi nosorocaso' noya noya , tënahuë . Ina a'chinchinquëma' .
58007026	Description	Napoaton Quisocristoichin nanan anoyatërinpoa huachi . Inaso' nóya . Co pi'pian tëranta' oshahuaninhuë' . Noyasáchin ninin . Co oshahuano'sanpoa pochin cancantërinhuë' . Inapaquë panantahuachina , Yosëri chini chiniquën nanan quëtërin .
50004013	Faith	Co caora nanitapapirahuë' , Quisocristo achinicancaninco ni'ton , ya'ipiya nanitaparahuë . Ma'sha onpoaporahuënta' , noya ahuantërahuë .
52004003	Recommendation	Yosë nohuantërin noyasáchin nicacaso' . Ama pi'pian tëranta' , iyaro'sa' , monshihuancosohuë' .
51004002	Recommendation	Nani tahuëri Yosë nontoco' . Ama amiatomahuë' , nontáco' . Ama topinan nontocosohuë' . Ya'ipi cancanëma quëran huarë' noya yonquiatoma' , nontoco' . “ Yosparinquën , Sinioro , ” itoco' .
44007029	Description	Ina natanahuaton , të'huatërin . “ Copirno natantohuachin , no'huiarinco , ” ta'ton , ta'arin . Pipimiatërin huachi . Mitian parti yacapatërin . Inaquë sa'aton , cato' hui'nin ya'huëtërin , tënin Istipan .
46011007	Description	Quëmapiro'sanquënpoaso' nipirinhuë' Yosë nontohuatëhua' , ama motënpoa' niimomototahuasohuë' . Yosë nininpoa' ina pochin hua'anëntacaso marë' . Inasachin , iyaro'sa' , natëhuatëhua' , nóya cancantarihua' . Ina marë' acorinpoa' . Inapochachin sanapi'santa' so'ina' noya natëhuachina' , nóya cancantapi huachi .
51003015	Faith	Quisocristoichin asanocancaninpoa' . Ina yonquihuatëhua' , noya ninicatëhua' , ya'huarëhua huachi . Ina marë' a'na huënton pochin Yosë acorinpoa' . Ina catahuahuachinpoa' , co të'huachinachin cancantarihuahuë' . Co huachi pa'yanarihuahuë' . Napoaton inasachin yonquico' asanocancainquëma' . Nani tahuëri “ Yosparinquën , Sinioro , ” itoco' .
58002010	Grace	Yosëri ya'ipiya ninin . Inasáchin yonquicaso marë' nininpoa' . Ina nohuanton , hui'nin parësitërin huëntonënquë aya'coinpoaso marë' . Na'aquënpoa' imarëhua' . Imapatëhua' , anoyacancantërinpoa' . Hui'nin pochin Yosë ni'ninpoa huachi . Quisocristo parësitërin ni'ton , noya noya nanitërin catahuainpoaso' . Napoaton “ Noya parësichin , ” tënin Yosë . Nosoroatonpoa' , naporin .
59004001	Sin	¿ Onpoatomata' nino'huitoma' , yaniahuërama' ? tënahuë , yonquiato . Canpitaora cancanëma quëran nisha nisha ma'sha nohuantarama' ni'ton , co noyahuë' cancantërama' . Nipa'yatacasoachin yonquirama' . Napoaton nino'huirama' .
46005001	Sin	A'naquëma' co noyahuë' nicaton , monshihuanin , topi , natantërahuë . Inaso' pa'pin sa'in monshitërin . Inapohuatëra , pa'pi co noyahuë' ninin . Co imapisopitahuë tëranta' co onporonta' ina pochin nipihuë' .
46010013	Faith	Sopai ya'ipi piyapinpoa' sha'huitërinpoa' co noyahuë' nicahuaso marë' . Yosëso' nipirinhuë' catahuarinpoa' . A'naya a'nayanpoa' co nanitërëhuasohuë' nitotaton , ni'sarinpoa' . “ Tananpitëquë' , ” itohuachina , co sopai nanitërinhuë' aquëtë' tëniinpoaso' . Cancanënpoa quëran huarë' Yosë natëhuatëhua' , co sopai minsëarinpoahuë' . Ma'sha onpopirëhuahuënta' , Yosë ananitarinpoa' ma'sona ahuantahuaso' . Yosë chachin catahuarinpoa' sopai minsëcaso marë' .
44020029	Violence	Nani pa'pato , co noyahuë' quëmapi'sa' huë'sapi . Canoniri ma'sha maninso pochachin yaocoiarinënquëma' . Pa'sápatona' , anishacancantapi . Co nosoroarinënquëmahuë' .
53001004	Faith	Ya'ipi parti Yosë imapisopita sha'huitërai . “ Tisaronicaquë ya'huëpisopita noya imasapi . Imapiso marë' na'con aparësitopirinahuë' , “ Yosë co naniantarinpoahuë' , ” ta'tona' , ahuantapi . Co yaa'popihuë' . Ma'sha onpoaponaraihuënta' , chiniquën cancantapi , ” itërai . Quiyaso' a'chintërainquëma' ni'ton , noya imaramaso marë' nóya cancantërai .
62004012	Faith	Co inquënpoa tëranta' Yosë quënanpirëhuahuë' , noya ninosorohuatëhua' , Yosë nohuitarihua' . Ina cancanën chachin ya'huëtarinpoa' . “ Yosë na'con nosororinpoa' , ” ta'tëhua' , canpoanta' ninosorohuatëhua' , nóya cancantarihua huachi .
48001001	Description	I'huata , iyaro'sa' . Ca Paonoco ninshitaranquëma' . Quisocristo acorinco nanamën a'china'huaso marë' . Co piyapi'sa' inahuara nohuanton a'pairinacohuë' a'china'huaso marë' . Co inapita acorinacohuë' . Tata Yosë chachin acorinco . Ina nohuanton , Quisocristo nanpiantarin huachi . Nani nanpiantohuachina , ina chachin nanan quëtërinco a'china'huaso marë' .
58012003	Recommendation	Isoro'paquë ya'huapon , oshahuano'sari chiniquën no'huipirinahuë' , ahuantërin . Ina yonquiatëhua' , ama yaa'poa'ahuasohuë' . “ Co Yosë naniantarinpoahuë' , ” ta'toma' , chiniquën cancantoco' .
45006005	Faith	Quisocristo chimimiataponahuë' , nanpiantarin huachi . Inapochachin canpoanta' co noyahuë' yonquirëhuasopita naniantohuatëhua' , nanpiantarëso pochin noya noya cancantarëhua huachi .
45015010	Recommendation	Cotioro'sa' Yosë chinotopi . Canpitanta' nisha piyapi'sanquëma' nipomarahuë' , ina nohuitatoma' , noya cancantoco' .
54004001	Sin	Tëhuënchachin Ispirito Santo ninoton , nani sha'huitërinpoa' : “ A'na tahuëri na'a piyapi'sa' Yosë nanamën a'porapi . Sopai natëtona' , a'porapi huachi . Ayaro' tahuëri ya'caritohuachin , naporapi . Nonpin nanan natanpachina' , imasapi huachi , ” tënin .
56003001	Recommendation	Inatohua' ya'huapo , noya pënënahuë . Inachachin quëmarinta' pënëantaquë' . “ Copirno natëco' , ” itëquë' . Ya'ipi copirno acorinsopitanta' natëcaso' ya'huërin . Noya nicacaiso' camaihuachina' , natëina' .
61003005	Sin	Co yanatëtonahuë' , co yonquiapihuë' . Iraca co manta' ya'huëpirinhuë' . Ina quëran Yosë nonaton , isoro'pa' acorin . Inapaquë ya'huërinsopitanta' acorin . Isoro'pa' anpotopirinhuë' , ina nohuanton , yaniro' ya'norin huachi . Inapaquënta' i' ya'huërin .
60003018	Grace	Quisocristonta' nóya niponahuë' , oshahuanëhuaso marë' parësitërin huachi . Oshanënpoa' inquitinpoaso marë' chiminin . A'naromarëachin chiminaponahuë' , ya'ipinpoa' nanirëhuaso marë' chiminin . Canpoanta' Yosë nohuitahuaso marë' chiminin . Tëhuënchachin tëpapi . Hua'yanënso' nipirinhuë' co chimininhuë' . Chimirin minsërahuaton , nanpiantarin huachi . Iraca quëra huarë' ya'huëmiatarin .
61002021	Sin	No'tën nanan nitotaponaraihuë' , co imamiatopihuë' . Nóya nicacaso' a'chintopirinahuë' , ina naniantopi . Co onporonta' natanpihuë' naporini , noya noya niitonahuë' . Nani Yosë a'popi huachi .
53003006	Recommendation	Quisocristo nanan quëtërincoi ni'ton , no'tëquën , iyaro'sa' , pënënainquëma' . A'naquën co sacatatonahuë' , nisha nisha yonquipi . Yosë nanamën no'tëquën a'chintopirainquëmahuë' , co natërinacoihuë' . Ama inapita noya ni'cosohuë' . Ama inapitarë'quëma' nipayacosohuë' .
45005012	Sin	Atan'ton co noyahuë' nicaton , oshahuanin . Ina marë' chiminacaso' ya'huërin . Ina quëran ya'ipinpoa' co noyahuë' nicatëhua' , chiminëhua' .
58011033	Faith	A'naquën “ Yosë ya'ipiya nanitaparin , ” ta'tona' , inimiconënpita minsëpi . A'naquën hua'an ya'conatona' , notëquën hua'anëntopi . “ Yosë sha'huitërinpoa' ni'ton , catahuarinpoa' , ” ta'tona' , natëpi . Napoaton Yosëri catahuarin . A'naquën Yosë natëtona' , pa'pini' quëran cha'ëpi huachi .
47004009	Faith	Imarëhuaso marë' na'con aparësitopirinënpoahuë' , co Yosë naniantërinpoahuë' . Chiníquën asëtopirinënpoahuë' , co minsërinënpoahuë' . Yosë achinicancaninpoa' .
59004004	Sin	Canpitaso' co huachi Yosëichin yonquiramahuë' . Yosë yonquipiramahuë' , nani ma'sha na'con na'con nohuantatoma' , yamonshihuaninso pochin cancantarama' . Capa cancantacasoachin pa'yatarama' . Ma'sharachin yonquiatoma' , Yosë inimiconën pochin cancantërama' .
44016006	Description	Asia parti Yosë nanamën yasha'huipirinhuë' , Ispirito Santo co nohuantërinhuë' inaquë a'chinacaso' . Napoaton Priquia parti pa'sahuatona' , Carasia partinta' canconpi .
45010006	Faith	Canpoaso' nipirinhuë' Quisocristo imapatëhua' , Yosë noya ni'sarinpoa' . Quisocristo nanamënso' co sacaiyahuë' nitotacaso' . Co inapaquë paaquëhuarë' cha'ërihuahuë' . “ O'maton , Sinioro , catahuaco , ” co ta'caso' ya'huërinhuë' . Nani huachi o'marin huachi . Canpoa marë' chiminin .
66016002	Violence	Ina natanahuaton , a'nara' pa'nin . Isoro'pa' nocorahuaton , sënan të'yanantarin huachi . Të'yanantohuachina , na'a piyapi'sa' panca ta'tarapi . Sëncopi pochin pipitëra'piapona' . Co noyatochinachinhuë' nisapi . Ya'ipi Yosë inimiconën imapisopita parësitapi . Marcanën niacotopi ni'ton , Yosë nohuanton , ta'taráchin nisapi huachi . Nonanpiso' moshapi ni'ton , parësitápona' . A'na tahuëri ma'sha onpocaso' ninoton , a'notërinco , ni'nahuë .
66005008	Description	Nani ma'pahuachina , ma'sharo'sa pochin nininsopita isonahuatona' , Quisoso chinotapi . Ansiano'santa' isonahuatona' , ina chinotapi . A'naya a'naya quitara pochin nininso' së'quëpi pi'niatona' chinotacaiso marë' . Sënaonta' a'naya a'naya quëparin , oro quëran nininso' . Inaquë yonarin pochin pimochin nininso' ya'huërin tomontacaso marë' . Tomontërinso pochin imarëhuasopita Yosë nontërëhua' . “ Nontohuatëhua' , noya nataninpoa' , ” ta'tona' , Yosë chinotapi .
62005001	Faith	Ya'ipi Quisocristo imarëhuasopita a'na huënton pochin ninëhua' . “ Quisocristo Yosë hui'nin chachin , ” tënëhua' ni'ton , huëntonënquë ya'conëhua' . Hui'ninpita pochin ni'ninpoa' . Ni'co' . “ Quëmapi tëhuënchachin nosorohuatëra , hui'nionta' nosororë' , ” topi .
48005026	Recommendation	Ama noya ninëhuaso marë' a'napita nocahuansohuë' . Ninocanpatëhua' , a'naroachin nino'huiarihua' . Ama ina marë' niapiratahuasohuë' .
54005001	Recommendation	Mashoro'sa' co noyahuë' nipachina' , ama no'huiquësohuë' . Tata pochin nicaton , oshaquëran pënënquë' . A'napitaso' nipirinhuë' napopinachin pi'ipitëramaso' iyaparin pochin ni'quë' . Inapitanta' nososoaton , oshaquëran pënënquë' .
60002012	Recommendation	Co imapisopitahuë' pinorinënquëma' . “ Co noyahuë' nipi , ” topi . Inaso' nipirinhuë' , noyasachin nico' ni'inënquëma' . Ina quëran yonquiatënquëma' , oshaquëran Yosë imapona' nimara . Naporo' “ Ma noyacha Yosëri catahuarin ni'ton , noya nipi paya , ” tosapi .
50003006	Sin	Inasáchin imato , Quisoso imapisopita chiniquën aparësitërahuë . “ Iraca pënëntërinso' no'tëquën natërahuë , ” ta'to , noya piyapico , topirahuë' .
43004052	Description	— ¿ Insëchinta' pi'i nisahuaso' noyatërinso' ? itërin . — I'huara camótëchin sapo otanotërin huachi , itërin .
43019031	Violence	Ina tashiraya chinoto tahuëri ni'ton , Cotioro'sa' co nohuantopihuë' inaquëranchin chimipi patacaiso' . Pascoa tahuëri chachin inaso' . Napoaton Pirato paahuantapi . — Sontaro'sa' sha'huitëquë' tonaina' nipanchina' , a'noroachin chimiina' . Chiminpachina' , quëparahuatona' , pa'pichina' , itopi hua'ano'sari .
43019012	Description	Ina quëran Pirato yaocoipirinhuë' , Cotioro'sari itantarin : — Iso quëmapi ocoipatan , Nomano copirno no'huiarinquën . “ Ca hua'anco , ” tëninso marë' copirno inimiconën nisarin . Atëpatëquë' , itërainquën , itopi .
43014001	Faith	— Ama , iyaro'sa' , pa'yancosohuë' . Amana sëtocosohuë' . Yosë natëco' . Canta' natëco . “ Co naniantarincoihuë' , ” ta'toma' , nani tahuëri natëco .
50001028	Faith	A'naquën co Quisocristo imatonahuë' , no'huiarinënquëma' , aparisitarinënquëma' . No'huipirinënquëmaonta' , ama të'huatocosohuë' . Chiniquën cancantohuatama' , yonquiapi huachi . “ Ma inacha Yosë imapisopitaso paya . Yosëri catahuarin ni'ton , cha'ësapi . Co imarëhuasopitasohuë' nipirinhuë' co nicha'ësarinpoahuë' , ” tosapi . Yosëíchin catahuarinpoa' chiniquën cancantacaso' .
43015016	Grace	Co canpitaora nohuanton imaramacohuë' . Ca nohuanto , imaramaco . Carinquëma' huayonanquëma' piyapi'sa' anohuitamacoso marë' . Acoranquëma' ni'ton , paatoma' , nanamëhuë a'chintoco' a'napitanta' imainacoso marë' . Noya a'chintoco' imamiachinaco huachi . “ Quisoso nanan quëtërinco , ” ta'toma' , Yosë nontoco' catahuainquëma' . Ca pochin yonquihuatama' , ma'sona nipatama' , acochinquëma' .
58011004	Faith	Iraca Apiri Yosë natërin . “ Yosë catahuarinco , ” ta'ton , ma'sha tëparahuaton , Yosë chinotërin . Inapotohuachina , noya ni'nin . “ Noya natërinco , ” tënin . Cainoso' nipirinhuë' co ina pochin cancantërinhuë' . Napoaton Apirico' chiminaponahuë' , ipora huanta' “ Ma noya Apiri natëtërin , ” tënëhua' .
46004001	Recommendation	Hua'qui' co piyapi'sa' Yosë nanamën nitotopihuë' . Ni'ton , Yosë a'parincoi nanamën a'china'huaiso marë' . Quisocristo inpriatonën pochin ninai . Ina yonquico' .
66006013	Description	Naporahuaton , tayoranta' anotarin . Ni'co' . Iquira nara nitërinso' canora niponahuë' , panca ihuan pa'pachina , a'naroachin omarin . Inapochachin a'na tahuëri na'a tayoranta' anotarin .
46010014	Recommendation	Napoaton , iyaro'sa' , ama pi'pisha tëranta' mamanshi moshacosohuë' . Nosororanquëma' ni'ton , pënënaranquëma' .
45012021	Recommendation	Ama sopai natëcosohuë' . Nani ma'sha ayonquirinquëmaso' a'pomiatoco huachi . Yosë yonquiatoma' , noyasachin nico' . Inapohuatama' , sopai minsëarama huachi .
55002014	Recommendation	Ina nanan chachin , api , ya'ipi piyapi'sa' sha'huitantaquë' yonqui'ina' . “ Yosë ni'sarinpoa' ni'ton , ama nisha nisha ninontocosohuë' , ” itëquë' . Inahuara yonquinëna quëran nisha nisha ninontohuachinara , topinan quëran nonsapi . Insosona inapita natanpachina' , co huachi noya Yosë imasapihuë' . Nisha cancantatona' , yaa'poapi huachi .
59004008	Recommendation	Nani tahuëri Yosë yonquihuatama' , inanta' yonquiarinquëma' , na'con catahuarinquëma' . Ya'ipi co noyahuë' yonquiramasopita naniantatoma' , noya nico' . Ama huachi nisha nisha yonquicosohuë' . Noyapiachin cancantoco huachi .
59002009	Sin	Nipirinhuë' , a'naquën nocanpatama' , co noyahuë' nisarama' . Co Yosë natëramahuë' ni'ton , oshahuanarama' .
52004007	Grace	Co Yosë nohuantërinhuë' oshahuanacaso' . Acorinpoa' Yosë pochin cancantacaso' .
45001018	Sin	Yosë inapaquë ya'huaponahuë' , cancanënpoa quëran anitotërinpoa' . “ Piyapi'sa' co noyahuë' nipi . Co ca pochin cancantopihuë' . Ana'intarahuë huachi , ” tënin Yosë . No'tën nanan nitotaponaraihuë' , co nohuantopihuë' natëcaiso' .
62004007	Faith	Yosë pa'pi nosororinpoa' . Napoaton , iyaro'sa' , canpoanta' noya ninosoroa'ahua' . Huëntonënquë aya'conpachinpoa' , catahuarinpoa' a'napita nosorocaso' . Nosorohuatëhua' , Yosë nohuitarihua' . Hui'nin pochin ni'ninpoa huachi .
62002009	Sin	A'na piyapi no'huihuatama' , co Yosë imaramahuë' . “ Imarahuë , ” tapomarahuë' , co tahuëri pochin cancantëramahuë' . Ipora huanta' tashi pochin cancantarama' .
60004014	Grace	Imaramaso marë' pinopachinënquëma' , Yosë noya ni'sarinquëma' . Ispirito Santo catahuarinquëma' . Yosë chachin achinicancanarinquëma' ni'ton , noya cancantoco' . Inapitaso' Yosë no'huipirinahuë' , noya ahuantërama' ni'ton , a'napitanta' ina yonquiapona' .
44021019	Grace	— Huë'cama , iyaro'sa' . Nicaponquëma' huë'sarai , tënin Paono . — Huëquë' , iyasha , ni'quicoi . Noya ya'huarai , itërincoi Santiaco . — Nani hua'qui' , iyaro'sa' , Quisocristo nanamën a'chinai . A'na parti a'na parti pa'nai . Yosë catahuarincoi , nisha piyapi'sa' a'chintëra'piarai . Na'a imasapi huachi , itërin . Ya'ipi a'chininso' sha'huitërin .
43008046	Sin	Co caso' oshahuancohuë' , tënahuë . “ Co no'tëquën nonatonhuë' , oshahuanan , ” itohuatamaco , co no'tëquën nonamahuë' , nonpinarama' . Caso' no'tëquën nontaranquëma' , nipirinhuë' , ¿ onpoatomata' co natëramacohuë' ? tënahuë .
58010017	Grace	Co huachi oshanëma' yonquiarahuë' . Ya'ipi co noyahuë' ninamasopita naniantarahuë huachi , itërinpoa' Yosë .
46001005	Grace	Quisocristo imarama' ni'ton , na'con catahuarinquëma' . Ina catahuahuachinquëma' , noya yonquiatoma' , noya nia'chintarama huachi . Yonquirinso chachin anitotërinquëma' .
45015030	Recommendation	Canpitanta' , iyaro'sa' , Quisocristo imarama' . Ispirito Santo catahuarinpoa' ni'ton , ninosoroarëhua' . Napoaton chiniquën Yosë nontoco' catahuainco .
43007020	Violence	— Quëmaso' sopai ya'coancantërinquën ni'ton , hua'yantëran . Co insonta' yatëparinquënhuë' , itopi .
45003025	Grace	Yosë nohuanton , Quisocristo chiminin . Oshanënpoa' inquitinpoaso marë' chiminin . “ Ca marë' chiminin , ” topatëhua' , oshanënpoa' inquitarinpoa' . Huënainën quëran anoyacancantarinpoa' . Iraca piyapi'sa' oshahuanpirinahuë' , Yosëri co a'naroachin ana'intërinhuë' . “ A'na tahuëri Quisocristo chiminpachin , oshanëna' inquitarahuë huachi , ” ta'ton , co ana'intërinhuë' .
43018018	Description	Naporo' tashi' sëhuën ni'ton , ponisia , inpriatonënpita , inapita pëyara quëran nani a'pëtopi . Inaquë huanirahuatona' , napëntapi . Pitronta' inaquë napëntarin anta' .
49006011	Recommendation	Sopai hua'an noyá nitotërin nonpinacaso' . Nani tahuëri yanonpintërinpoa' . Yosëso' nipirinhuë' chini chiniquën nanantaton , yacatahuarinpoa' . Ina nontohuatëhua' , siempre catahuarinpoa' sopai minsëcaso' .
43013037	Faith	— ¿ Onpoatonta' , Sinioro , co apira nanitërahuë' ima'huanquënso' ? Imaranquën ni'ton yatëpapirinacohuënta' , imamiataranquën huachi , itërin .
50004007	Faith	Apira apira Yosë nontohuatama' , asanocancanarinquëma' . Canpoara co nanitërëhuahuë' sano cancantacaso' . Ma'sha onpohuatëhuara , piyapinpoa' yapa'yanpirëhuahuë' , Quisocristo yonquihuatëhua' , achinicancaninpoa' ni'ton , co pa'yanarihuahuë' . Noya noya cancantarihua huachi .
59003009	Faith	Nanamënpoa quëran Yosë chinotërëhua' . “ Tata Yosë hua'anëntërinpoaso' nóya , ” tënëhua' . Ina nanamënpoa quëran chachin piyapi'sa' pinorëhua' . Ya'ipinpoa' Yosë chachin nininpoa' . Ina pochin yonquicaso marë' acopirinpoahuë' , nipinorëhua' .
46005010	Sin	Na'a piyapi'sa' co Yosë imatonahuë' , monshihuanpi , apirapi , ihuatopi , mamanshi moshapi , inapopi . Hua'huayatërahuë' piyapi ina pochin nipi ni'ton , inapita nontacaso' ya'huërin . Co nontërëhuahuë' naporini , co nanichitërihuahuë' isoro'paquë ya'huëcaso' .
44026009	Sin	Canta' iraca co Quisoso imarahuë' . Imapisopitanta' no'huirahuë . Aparësita'huaso' ya'huërin , topirahuë' .
61002014	Sin	Sanapi quënanpachinara , monshitacaisoráchin yonquipi . Co nanitopihuë' naniantacaiso' . Sopairi nani minsërin huachi . Co chiniquën cancantopisopitahuë' nonpintatona' , anishacancantapi . Pëcotan pochin nonpintapi . Ma'sharachin yonquiatona' , noyapatopi . Sopai pochin cancantopi ni'ton , parësitopiquë pa'sapi huachi .
43010012	Description	Pa'pini' huë'pachina , inpriatonëni quënanahuaton , ohuicaro'sa' ta'ananpirin . Pa'piniri a'nara' macaso' , ya'ipi ohuicaro'sa' yanquëëpi . Inpriatoso' co hua'anënhuë' ni'ton , co ohuicaro'sa' a'pairinhuë' .
59001019	Recommendation	Napoaton , iyaro'sa' , ama topinan nonacamasoáchin yonquicosohuë' . Yosë nanamën na'con na'con natanco' . Naporahuaton , ama yano'huitocosohuë' .
46009014	Recommendation	Inapochachin Quisocristonta' sha'huitërinpoa' . “ Nani tahuëri nani tahuëri Yosë nanamën a'chinpachina' , natanpisopitari ma'sha quëchina' nanpicaiso marë' , ” tënin .
43012046	Grace	Carinquëma' a'pintëranquëma' . Imapatamaco , co tashinan pochin cancantaramahuë huachi . Ina marë' isoro'paquë o'marahuë .
43005014	Description	Ina quëran anoyatërinso' Yosë pëinënquë pa'nin . Inaquë Quisosori quënanahuaton , itërin : — Ni'quë' , iyasha . Nani quëmaso' noyatëran . Ama huachi oshahuanquësohuë' , na'con na'con ma'sha onpotan , itërin .
46016014	Recommendation	Ma'sha tëranta' nipatama' , noya ninosoroatoma' , nico' .
43014015	Recommendation	Nani pënënanquëma' . Nosorohuatamaco , natëaramaco huachi .
58012025	Recommendation	Napoaton Quisocristo nanamën noya natanco' . Ama pi'pian tëranta' a'pocosohuë' . Iraca nanan sha'huitohuachinara , a'naquën co yanatëtopihuë' . Ni'ton , a'naroachin ana'intërin huachi . Quisocristo nanamën noya noya ni'ton , ina naniantohuatëhua' , aquë aquëtë' ana'intinpoaso' ya'huërin . Inapa quëran pënëninpoa' .
48004008	Sin	Iraca co Yosë nohuitëramahuë' . Nisha nisha ma'sha , mamanshi , inapita të'huatatoma' , mosharama' , co inapita yonquicasohuë' nipirinhuë' .
44003026	Grace	Canpita'ton yonquiatënquëma' , hui'nin isoro'paquë a'paimarin . Ina catahuahuachinquëma' , co noyahuë' ninamasopita naniantarama' . Ina quëran nóya cancantarama huachi . Ina marë' Quisoso a'paimarin , itërin Pitrori .
44010039	Violence	Quirosarinquë naporin . Ya'ipi Cotioro'sa' ya'huëpiquë inaporin . Ina quëran corosëquë patanantatona' , tëpapi . Ya'ipiya quiyari ni'nai .
46001010	Recommendation	Apira , iyaro'sa' , Quisocristo nanan quëtërinco ni'ton , pënënaranquëma' . Ina imarama' ni'quëhuarë' , noya ninontoco' . Ama ya'tonën ya'tonën yonquicosohuë' . Noya nini'toma' , ya'huëco' . Napopianachin yonquico' .
51001021	Sin	Iraca canpitaso' co Yosë yonquiramahuë' . Co noyahuë' cancantatoma' , Yosë inimicotërama' . Co noyahuë' ninama' .
55002022	Recommendation	A'naquën hui'napi'sa' nisha nisha yonquiatona' , pa'sápi . Ama ina pochin yonquiquësohuë' . Noyasachin nicacaso' yonquiquë' . Ya'ipi cancanën quëran Quisocristo natëquë' . Ya'ipi piyapi nosoroquë' . Ya'ipi imarëhuaso capininpoa' noya nini'tëhua' , ya'hua'ahua' . Noyapiachin cancantatëhua' , Yosë nontërëhua' catahuainpoaso marë' .
51003001	Faith	Quisocristo chiminpachina , nanpiantarin huachi . Canpitanta' imarama' ni'ton , anoyacancantërinquëma' ina pochin nanpicaso marë' . Napoaton Quisocristo yonquirinso chachin nohuantoco' . Nani tahuëri yonquiráco' ina pochin cancantacamaso marë' . Inaso' inapaquë ya'huërarin . Yosë inchinan quëran huënsëaton , ina pochachin chini chiniquën nanantarin .
66008007	Violence	Ya'nan pihuirinso' irinpachina , Yosë nohuanton , ocai' , pën , inapita inapa quëran anotërin . Huënairë chachin anotarin . Pancana huiquitarin . Patomachin huiquitarin . Cacharonquë un tercero , topiso' . Napochachin nararo'santa' huiquitarin . Naporahuaton , ya'ipi panpatëronta' huiquitarin huachi .
66011017	Faith	— Yosparinquën , Sinioro . Quëmasachin ya'ipiya nanitaparan . Iraca quëra huarë' ya'huaton , ipora huanta' nanpiaran . Chini chiniquën nanantaton , ya'ipiya yahua'anëntaran huachi .
43004010	Grace	— Yosë yanicanapirinquënhuë' , co quëmaso' nitotëranhuë' . “ I'sha matoco canta' o'oi , ” itëranquën nipirinhuë' , co nohuitërancohuë' . Nohuitëranco naporini , niitoncohuë' , carinquën nanpirin i'sha quëchitënquënhuë' , itërin Quisosori .
51003004	Grace	Quisocristo chachin ya'coancantërinpoa' Yosë pochin yonquicahuaso marë' . A'na tahuëri o'mantahuachin , noya noya ya'noarin huachi . Naporo' inarë'quënpoa' ya'huërarihua' ni'ton , canpoanta' noya noya acoarinpoa huachi .
43020031	Faith	Isopita nani ninshitëranquëma' Quisoso natëcamaso marë' . — Inaso' tëhuënchachin Cristo , Yosë hui'nin chachin . Ina a'paimarinso' , ta'toma' , ina imaco huachi . Imapatama' , Yosë nohuitatoma' nanpimiatarama huachi .
62004006	Faith	Quiyaso' nipirinhuë' Yosë nohuitatoi , no'tëquën a'chinai . Yosë imapisopita noya nataninacoi . Co imapisopitasohuë' nipirinhuë' , co yanatërinacoihuë' . Ispirito Santoso' no'tëquënachin nonin . Napoaton nonpin nanan pa'yatopisopita co Ispirito Santo yanatëpihuë' . Ina quëran nonpin nanano'sa' nohuitërëhua' .
65001012	Description	Quisoso imaramasopita coshatacaso marë' niyontonpatamara , nisha a'china'piro'santa' huë'pi . Naporo' Yosë yonquicaso' nipirinhuë' , na'con o'otona' , capa cancantopi . Co Yosë të'huatatonahuë' , napopi . A'napita catahuacaso' ya'huëpirinhuë' , co nosoropihuë' . Inahuara noya ya'huëcasoáchin yonquipi . Ni'co' , iyaro'sa' . Hua'qui' co o'nanpachinahuë' , no'pa' yaniromarin . Ina pochin nipachina , yararo'të' quënanpatamara , pa'yatërama' . “ O'nan huë'sarin , ” topiramahuë' . Capa o'nan ni'ton , ihuani quëparin . Topinan na'huërin . Inapochachin inapitaso' pënënpirinquëmahuë' . Nonpin nanan a'chintatënquëma' , co catahuarinquëmahuë' Yosë pochin cancantacamaso marë' . Nara nitërinsonta' yonquico' . Pi'ipi tahuëri nanihuachina , nitacaso' ya'huërin . Co nitëhuachinahuë' , “ Nani chiminin huachi , ” ta'ton , hua'anëni nishitëtërin . Itënë chachin ocoirin ni'ton , noyá chiminin huachi . Inapochachin nonpin nanan a'china'piro'sa' ina nara pochin niconpi . Quisocristo nanamën nitotaponaraihuë' , chimipi pochin nicatona' , a'popi huachi . Ina marë' chiniquën ana'intacaso' ya'huërin huachi .
44005015	Description	“ Quisosori catahuarin ni'ton , ca'tano'sanënpita nani ma'sha nanitaparin , ” ta'tona' , na'a cania'piro'sa' quëntarahuatona' , caniquë acoonpi anoyatacaiso marë' . A'naquën nantëtërë chachin acoonpi . A'naquëonta' sahuanasaquë tëranta' aquëhuënpi . “ Pitrori së'huahuachina , noyatapon . Pa'pachin , hua'yanën tëranta' tashinantohuachin , noyatapon nimara , ” ta'tona' , quëntapi .
49006016	Faith	Sontaro'sa' nontë pochin nininso' quëpapi nipa'shintacaiso marë' . Inimicoro'sa' panca shinërë masahuatona' , quirosin pochin nininquë pashitahuatona' , i'chinpitopi . I'chinpitahuatona' , pë'chinanquë aquë të'yatopi . Napoaton sontaro'sa' panca nontë pochin nininso' quëpapi nipa'shintacaiso marë' . Ina quëran inimicori të'yanantohuachina' , shinërë inaquë tacopiquirin huachi . Panca shinërë orotërarinso pochachin sopai apira apira yanonpintërinpoa' Yosë naniantacaso marë' . Napoaton na'con Yosë yonquico' . “ Yosë ni'sárinco . Co onporonta' naniantarincohuë' , ” topatama' , achinicancanarinquëma' . Co pi'pian tëranta' sopai natëaramahuë' . Panca nontë' quëpapiso pochin Yosëso' noya ya'copiarinpoa huachi .
51003023	Recommendation	Ma'sona tëranta' nipatama' , noya nico' . Co piyapi marëachin sacatëramahuë' . Sinioro ya'ipinpoa' ni'sarinpoa' . Ina yonquiatoma' , nóya nico' .
58012016	Recommendation	Ni'cona sopai minsëchinquëma' . Ama monshihuancosohuë' . Noyapiachin cancantoco' . Ama ma'sha yonquiatoma' , Yosë naniantocosohuë' . Isao iraca naporinso' yonquico' . Ma'sharáchin yonquiaton , co onpopinchin Yosë yonquirinhuë' , Yosë na'con na'con yonquicaso' nipirinhuë' . Tanaton , iin nontërin : “ Yosë na'con na'con catahuainquënso' nohuantëran , ¿ ti ? Co caso' ina yonquirahuë' . Cosharo' na'con na'con nohuantërahuë , ” itërin .
43018040	Sin	Natanahuatona' , chiniquën a'panitantapi . — Ama ina ocoiquësohuë' . Parapasë ocoiquë huachi , itopi . Inaso' matararo nipirinhuë' napotopi .
55003004	Sin	Iin niponahuë' , nonpinapitona' sha'huirapiapi . Co huachi yonquiapihuë' . “ Quiyasachin nitotërai , ” tosapi . Co huachi Yosë nohuantapihuë' . Ma'sha nipa'yatacaisoáchin yonquirapi . Pitaquë ni'tacasorachin nohuantapi .
50002009	Grace	Yosëichin natërin ni'ton , inari ananpitantarin . Ananpitantarahuaton , inapaquë quëpantarin huachi . Inaquë chini chiniquën nanan quëtërin . Yosë nohuanton , ya'ipiya hua'anëntarin huachi . “ Sinioro ” itarëhua huachi .
61001016	Description	“ Chiniquën nanantaton , Quisocristo o'mantararin , ” itëranquëma' . Sinioro o'macaso' tahuëri no'tëquën a'chintëranquëma' . Co caora yonquinëhuë quëran a'chintëranquëmahuë' . Co pi'pisha tëranta' nonpintëranquëmahuë' . Iraca isoro'paquë nipon , nisha pochin ya'notërincoi . Ya'pirahuëi quëran chachin ni'nai .
61003016	Sin	Na'a quirica ninshitaton , nisha nisha ninanoquë ya'huëpisopita a'patërin . Noya pënënpirinpoahuë' , pi'pian sacai' yonquicaso' . A'naquën piyapi co Yosë nanamën nitotatonahuë' , nisha nisha yonquipi . Paono ninshitërinso' nontopirinahuë' , co noya yonquiatonahuë' , co no'tëquën a'chinpihuë' . Ya'ipi Yosë quiricanëonta' nontopirinahuë' . Co yanatëtonahuë' , nisha pochin a'chinpi . Ina marë' Yosëri chiniquën ana'intarin huachi .
44014014	Description	Naporo huarë' Pirnapi , Paono , inapita nitotopi huachi . Natanahuatona' , “ Tata Yosëíchin chinotacaso' nipirinhuë' , ” ta'tona' , nioshacotonpi . Huancanachin ta'aconahuatona' , chiniquën nontopi .
45015008	Faith	Iraca Cotioro'sa' nontaton , Yosëri itërin : “ A'na tahuëri Cristo a'paimarahuë , ” itërin . Napoaton Quisocristo a'paimarin Cotioro'sa' catahuacaso marë' . Sha'huitërin ni'ton , a'paimarin . Co onporonta' nonpintërinpoahuë' .
59001026	Sin	“ Canta' noya Yosë imarahuë , ” topi a'naquën . Nipirinhuë' , nisha nisha nonin . Co noyahuë' nontohuachina , topinan quëran nontarin . Inaora ninonpinapiarin . Co tëhuënchachin imarinhuë' . Co no'tëquën yonquirinhuë' .
43015020	Recommendation	No'huirinaco ni'ton , canpitanta' no'huiarinënquëma' . Nani sha'huitëranquëma' : “ Hua'anëmaco ni'ton , co canpitaso' noya noya ni'sarinënquëmahuë' , ” itëranquëma' . Aparësitërinaco ni'ton , canpitanta' aparësitarinënquëma' . Ya'ipi piyapi'sa' natërinaco naporini , canpitanta' natëitënënquëmahuë' . Co ya'ipiya natërinacohuë' . Ina yonquico' .
43008031	Faith	Ina quëran nasha imarinsopita sha'huitantarin : — Carinquëma' a'chintëranquëmaso' . Noyá natëhuatamaco , noya imasaramaco huachi .
44007011	Description	Naporo' Iquipito parti cosharo' co noya papotërinhuë' . Hua'qui' co manta' papotërinhuë' ni'ton , tanarotopi . Canaan partinta' capa cosharo' . Shimashonënpoa' co manta' ya'huëtopihuë' capacaiso' . Parësitápi .
63001004	Faith	A'naquën hua'huanpita i'hua quënanconahuë . Noya imasapi , ni'nahuë . Tata Yosë pënëninpoaso' no'tëquën natëapi huachi . Ina marë' nóya cancantërahuë .
54005008	Faith	Quëmopinëna' tëhuënchachin nosorocaso' ya'huërin . Pahuantohuachina' , catahuaina' . A'shina' , pa'pina' , hui'ninpita , inapita na'con na'con nosorocaso' ya'huërin . Catahuaina' , nocomaina' . Insoarisona co nocomahuachinahuë' , co huachi Yosë natëapihuë' . “ A'naquën co Yosë imaponaraihuë' , quëmopinëna' nosoropi . Napoaton canpitaso' inapita quëran na'con na'con nosoroco' . Co quëmopinëma' nosorohuatamahuë' , na'con na'con oshahuanarama' , ” itëquë' .
58010022	Faith	Napoaton Quisocristoichin natëtëhua' , ya'ipi cancanënpoa quëran Yosë nontahua' . Nani oshanënpoa' inquitërinpoa' ni'ton , noya cancantarëhua' . Quisocristo anoyacancantërinpoa' ni'ton , aporihuanëhua' . “ Iporaso huachi noya natanarinpoa' , ” ta'tëhua' , apira apira ina nontahua' noya noya nohuitacaso marë' .
48001023	Description	Co nohuitaponacorahuë' , nanan natantopi . “ Iraca Paono aparësitërinpoa' . Yatëpapirinpoahuë' , iporaso' inanta' imarin . Quisocristo nanamën a'chinarin huachi , ” natantopi .
44027034	Recommendation	Napoaton coshatoco huachi chiniamaquëma' . Co chiminarihuahuë' . Co manta' onpoarihuahuë' , itërincoi .
66002003	Faith	Imaramacoso marë' aparësitopirinënquëmahuë' , ahuantarama' . Co yaa'poramacohuë' . Ina marë' noya ni'nanquëma' .
56002002	Recommendation	Quëmapi'sa' quëma quëran masho miachin nininsopitanta' pënënquë' nóya cancanchina' . Ama no'piinasohuë' . Nóya yonqui'ina' . Ama nisha nisha yonqui'inasohuë' . Yosë nanamën no'tëquën imaina' . Ya'ipi piyapi nosoro'ina' . Ma'sha onpotopirinahuë' , ama yai'huërëchinasohuë' . Chiniquën cancanchina' .
44017030	Recommendation	Iraca co Yosë nohuitopihuë' ni'ton , co Yosëri ana'intërinhuë' . Iporaso' nipirinhuë' , ya'ipi piyapinpoa' pënëninpoa' : “ Ya'ipi co noyahuë' yonquiramaso' naniantatoma' , casachin chinotoco huachi , ” itërinpoa' Yosë .
43019025	Description	Corosë ya'cariya catapini sanapi huaniapi . A'naso' Quisoso a'shin . A'nanta' a'shatën . Criopasë sa'ionta' inaquë huaniarin , Maria itopiso' . A'nanta' Maria Mactarina .
66019013	Description	Cotonënquë panca huënai' quënanahuë chimininso' ayonquiincoso marë' . Inaso' Yosë nanamën chachin , tënahuë .
46008009	Recommendation	Na'aquëma' nani ina nitotatoma' , ya'ipi nosha noya ca'nama' . Nipirinhuë' , ni'cona a'napita anishacancantotama' . A'naquën imasapirinahuë' , co Quisocristoichin imashatërapihuë' . Nisha nisha të'huatopi .
44013034	Grace	Yosëri ananpitantacaso' ninorin . Co nonën chanatomiatarinhuë' . Iraca quiricanën quëran itërin : “ Tapi no'tëquën nontërahuë . Nosoroaton , na'con catahuarahuë . Quëmanta' inapochachin catahuaranquën , ” tënin Yosë .
43014020	Faith	Nani nanpiantahuato , noya noya nohuitaramaco huachi . Tëhuënchachin Tata Yosë yonquirinso chachin yonquirahuë . Imamiataramaco ni'ton , canpitanta' yonquirahuëso pochin yonquiarama' . Carinquëmanta' ya'coancantaranquëma' ni'ton , nóya ninohuitarihua huachi .
62002003	Faith	Yosë nohuitohuatëhua' , pënëninpoaso' natëarëhua' . No'tëquën natëcaso' nohuantarihua' . Ina natëhuatëhua' , tëhuënchachin Yosë nohuitarihua' , tënëhua' .
43008024	Sin	Napoaton napotëranquëma' . Co natëhuatamacohuë' , oshanëmarë'quëma chachin chiminarama' , itërin .
66017006	Sin	Tëhuënchachin ina sanapi pa'pi co noyahuë' cancantërin . Quisoso imapisopita co quë'yarinhuë' . “ Quisoso imarai , ” topachinara , atëpatërin . Notohuaro' atëpatahuaton , pa'yatërin . Ina nicato , pa'yanahuë . ¿ Ma'ta' onpoapon ? tënahuë , yonquiato . Ina quëran anquëni nontërinco .
58012017	Description	Ina piquëran yonquiantapirinhuë' . “ Yosë na'con catahuainco , ” itopirinhuë' , co huachi Yosëri nohuantërinhuë' . Chiniquën sëtopirinhuë' , iraca a'porinso' co nanitërinhuë' ninoyatacaso' . Ina yonquiatoma' , ni'cona Yosë naniantotama' .
43007012	Description	Nisha nisha yonquiatona' , ninontopi . — Inaso' noya quëmapi , itërin a'naquëni . — Coaso' noyahuë' . Yanonpintërinpoa' , tënin a'naquëonta' .
44011021	Faith	Yosëri catahuarin ni'ton , na'a piyapi'sa' natëtona' , imapi . Iraca yonquipiso' naniantahuatona' , Quisoso imasapi huachi .
52002004	Faith	Yosë chachin acorincoi nanamën a'china'huaiso marë' . “ No'tëquën a'chinapona' , ” ta'ton , a'parincoi . Napoaton co piyapi'sa' noya nicainacoiso marë' a'chinaihuë' . Yosë noya nicaincoiso marë' a'chinárai . Ya'ipi yonquirëhuasopita nitotërin . Ma'marësona sacatërëhuasonta' nitotërin .
46015057	Grace	Ma noyacha Tata Yosëso' ni'ton , nicha'ërinpoa paya . Ina nohuanton , Quisocristo ya'huërëtërinpoa' . Corosëquë chiminaton , sopai minsërin . Nanpiantarahuaton , chimirionta' minsërin huachi . Catahuahuachinpoa' , canpoanta' sopai minsëarihua' . Ina marë' “ Yosparinquën ” itahua' .
54005005	Faith	A'naquën quëyorono'saso' nipirinhuë' co hua'huinpita ya'huëtërinhuë' . Ya'ipiya ayananpirin . Yosëichin yonquiarin huachi . “ Ina catahuarinco , ” ta'ton , nani tahuëri Yosë nontarin . Tashirë chachin nontarin . Inapita catahuahua' .
43016024	Grace	Iraca co tëhuënchachin nohuitëramacohuë' . Yosë nontohuatama' , co tata pochin nontëramahuë' . “ Quisoso imarai ni'ton , hui'nan pochin ni'nancoi , ” co itëramahuë' . Iporaso' nipirinhuë' ca pochin yonquiatoma' , ma'sha nitërëso pochin Yosë nontoco' catahuainquëma' . “ Quisoso nanan quëtërincoi , ” ta'toma' , nani tahuëri nontáco' nóya cancantacamaso marë' , itërincoi .
46007021	Recommendation	A'naquëma' imapomarahuë' , patron marërachin sacatërama' . Ama ina marë' sëtocosohuë' . Nipirinhuë' , nanitohuatama' , pipimiatohuatama' , canpitaora marë' sacatoco huachi .
65001019	Sin	“ Nisha nisha nicacaso' nóya , ” toconapona' , co napocasohuë' nipirinhuë' . Ina pochin a'chintohuachina' , nisha nisha yonquiapi . Co huachi noya nini'tona' , ya'huaponahuë' . Isoro'paráchin yonquiapona' . Co Ispirito Santori ya'coancantërinhuë' .
48001006	Sin	Iraca Yosë nohuantërinquëma' imacamaso marë' . Quisocristo nosoroatënquëma' , catahuarinquëma' ni'ton , imarama' . Imapiramahuë' , a'naroachin ina naniantatoma' , nisha nanan yaimarama' . Ma'cha yonquiatoma' , nisha nanan yaimarama paya , tënahuë yonquiato .
58012014	Recommendation	Ama pi'pian tëranta' nino'huicosohuë' . Naporahuaton , noya nico' . Co noya yonquihuatamahuë' , co manta' Yosë nohuitaramahuë' .
43021006	Description	— Inchinan quëran riti të'yatoco' . Inaquë tëhuënchinso' a'naroachin masarama' , itërincoi . Ina quëran inchinan quëran të'yatohuatëira , notohuaro' sami manai . Na'a ni'ton , co nanitaparaihuë' oshica'huaiso' .
46007019	Recommendation	Co Cotio marca yonquicaso' ya'huërinhuë' . Yosë natëcasorachin yonquico' .
45012008	Recommendation	A'naquëonta' nitopënëntërin . Pënëntohuatama' , noya pënëntoco' . Achinicancanco' imamiachina' . A'naquëonta' Yosë nohuanton , coriqui , ma'sha , inapita ya'huëtërin . A'napita quëtohuatama' , ama piyapi'sa' noya nicainquëmaso marë' quëtocosohuë' . Yosë yonquiatoma' , quëtoco' . “ Ina nosororinco ni'ton , canta' nosoro'i , ” ta'toma' , quëtoco' . A'naquëonta' Yosë nohuanton , chiniquën nanan ya'huëtërin . Ansianohuë nipon , hua'anhuë nipon ya'conpatama' , ama chirotomahuë' , noya pënëntoco' . Noya nonco' . A'naquëonta' Yosë nohuanton , cania'piro'sa' , sa'ahuaro'sa' , inapita catahuapi . Inaquëpita ni'tapoma' pa'patama' , noya cancantatoma' , catahuaco' .
44019002	Faith	— Quisoso natëhuatama' , Ispirito Santo ya'coancantërinquëma' , ¿ ti ? itërin . — Co Ispirito Santo nohuitëraihuë' . Co ina a'chintërinacoihuë' , itopi .
53003014	Recommendation	Nani ninshitato , pënënanquëma' . Inso tëranta' co yanatëhuachincoihuë' , ni'co' . Ama ina quëmapirë'quëma' nipayacosohuë' oshanëna marë' tapaina' .
46015050	Sin	Nonënpoa' ipora ya'huëtërinpoaso' co nanitërinhuë' Yosë ya'huërinquë paacaso' . Chiminpatëhua' , nonënpoa' chanatarin . Co inaso' ya'huëmiatarinhuë' . Napoaton nasha nonën quëtarinpoa' .
43006027	Recommendation	Cosharomia a'naroachin chanatërin . Ama inasachin nohuantocosohuë' . Cosharo pochin nininso' ya'huërin . Cancanëma marë' quëtaranquëma' . Ina co onporonta' chanatarinhuë' . Ya'huëtohuachinquëma' , Yosë nohuitatoma' nanpiarama huachi . Ina na'con na'con yonquico' . Yosë quëran caso' quëmapico ni'to , quëtaranquëma' . Ina marë' Tata Yosë acorinco . Ina nohuanton , nani ma'sha nanitaparahuë nohuitamacoso marë' , itërin .
59004003	Sin	A'naquëma' Yosë nontohuatamara , ma'sha nipiramahuë' , co quëtërinquëmahuë' . Canpitaora nipa'yatacamaso marë' ma'sha nohuantërama' ni'ton , co quëtërinquëmahuë' .
49005020	Faith	Nani tahuëri “ Yosparinquën , ” itoco' Tata Yosë . Ma'sha onpoapomarahuënta' , noya cancantoco' . “ Quisocristo nanan quëtërinco ni'ton , nontaranquën , ” ta'toma' , Tata Yosë nontoco' .
48003006	Faith	Ni'co' . Iraca Aprani Yosë natërin . “ No'tëquën nontërinco . Sacai' nininsonta' nanitaparin , ” topachina , Yosëri noya ni'nin .
66021023	Grace	Inatohua' pa'patëhua' , co huachi pi'i , yoqui , inapita nohuantarihuahuë' . Tata Yosë chachin a'pintarinpoa' . Quisosonta' inapochachin nisarin .
45008009	Faith	Canpitaso' nipirinhuë' co noyahuë' yonquiramasopita naniantërama' . Ispirito Santo ya'coancantohuachinquëma' , ina natëtoma' , Yosë pochin cancantarama huachi . Co Ispirito Santo ya'coancantohuachinquëmahuë' , co tëhuënchachin Quisocristo imaramahuë' .
45011023	Faith	Naporahuaton , Cotioro'santa' imaantahuachina' , Yosëri piyapinënpita pochin niantarin . Nara së'para'huain achinpitantarëso pochin acoantarin . Yosë ni'ton , nanitaparin .
66014005	Description	Co pi'pisha tëranta' nonpintapihuë' . Noyapiachin cancantapi .
44024014	Faith	“ Nisha imarin , ” topi . Inaichin no'tëquën nonpi . Tëhuënchachin nisha imaporahuë' , Yosë no'tëquën chinotërahuë . Shimashonëhuëpita chinotopiso chachin chinotërahuë canta' . Ya'ipi Yosë quiricanën natërahuë . Iraca pënëntërinso' , pënëntona'piro'sa' ninshitopiso' , inapita yonquirahuë .
45013008	Recommendation	Nihuitohuatama' , a'naroachin pahuërëtoco' . Ya'ipi piyapi nosoroco' . Inaso' na'con na'con Yosë nohuantërin .
66016009	Sin	Chiniquën huëyahuachina' , Yosë no'huiapi . “ ¿ Ma' pochinta' cancantaton , Yosë aparësitarinpoa' ? Sopai pochin cancantaton , napotarinpoa ipora , ” tosapi . Parësitaponaraihuë' , co nohuantapihuë' oshanëna' a'pocaiso' . Co Yosë yayonquipihuë' .
66021012	Description	Pairatopiso' inapaquë huarë' pa'nin . Shonca cato' ya'coana ya'huërin . A'naya a'naya ya'coanaquë anquëniro'sa' ni'sapi . Ya'ipi quëran shonca cato' ya'huëpi . Nisha nisha ya'coanaquë nininën nani ninshitopi . A'naya a'naya Cotioro'sa' huëntonën ninintërinso' . Shonca cato' ni'ton , ya'ipi ya'coana nanirin .
48003013	Grace	Co nanitërëhuahuë' no'tëquën natëcahuaso' . Ni'ton , ana'intinpoaso' ya'huërin . Quisocristoso' nipirinhuë' nicha'ërinpoa' . Canpoa' ya'huërënamënpoa' chiminin . Inaquë Yosëri ana'intërin . Quiricanën quëran sha'huitërin . “ Piyapi pa'pi co noyahuë' nipachina , chiniquën ana'intërë' . Ana'intohuatëra , naraquë achinpitërë' . Nani Yosëri a'porin huachi , ” tënin quiricanënquë . Canpoaso' ana'intinpoaso' ya'huëtopirinpoahuë' , naraquë chachin Quisocristo apatanantohuachinara , oshanënpoa marë' parësitërin . Inaquë parësitaton , nicha'ërinpoa' .
48001013	Sin	Iraca naporahuëso' nani natantërama' . Co'huara Quisocristo imashatërapohuë' , Cotio nanan imarahuë . Ina imato , Quisocristo imapisopita no'huirahuë . Chiniquën aparësitërahuë . Ata'huanta'huaso' yonquipirahuë' .
66020002	Description	O'marahuaton , panca ya'huan pochin nininso' masarin . Sopai chachin inaso' . Iraca quëra huarë' nonpintërinpoaso' . Satanasë itopiso' . Ina masahuaton , catinaquë tonpoarin . Huaranca pi'ipinta' nipirinhuë' co ni'quiritarinhuë' .
44008009	Description	Inaquë a'na quëmapi ya'huërin . Simon itopi . Co'huara Pinipi huë'shatërasohuë' , na'con pënotërin . Nani hua'qui' piyapi'sa' nonpintërin . “ Caso' chiníquën nanantërahuë , ” tëninso marë' pa'yatopi .
50003010	Faith	Aquë aquëtë' Quisocristo yanohuitërahuë . Iraca nanpiantarahuaton , chini chiniquën nanantërin . Ya'ipiya nanitaparin ni'ton , catahuaincoso' nohuantërahuë . Noya noya nica'huaso marë' catahuainco , tënahuë . Iraca Yosë natëton , parësitërin . Canpoa marë' chiminin . Iporaso' canta' aparësitopirinacohuë' , Quisocristo pochachin Yosë natëi . Chimininso pochin ya'ipi co noyahuë' yonquirahuëso' naniantato , noyapiachin cancanchi , tënahuë .
54005022	Recommendation	Ansiano yaacohuatan , noya yonquiaton , oshaquëran acoquë' . A'na ansiano co noyahuë' nipachina , pënënquë' . Co pënënpatanhuë' , Yosë ana'intarinquën quëmanta' . Noyápiachin cancantëquë huachi .
56002003	Recommendation	Sanapi'santa' a'chintëquë' sano yonquiatona' , Yosë pochin cancanchina' . Ama ma'tona ma'tona noinasohuë' . Ama no'piinasohuë' . Noya niina' a'na sanapi'sarinta' nicatona' nonanacaiso marë' . Naporahuaton , noya nicacaiso' a'chiina' .
46007038	Recommendation	Nanon aso'yacaso' noya . Co'so' nohuantohuachinahuë' , inanta' noya . Ipora tinpo na'con na'con aparësitarinënpoa' ni'ton , co so'yahuachinahuë' , noya noya , topirahuë' .
59001022	Recommendation	No'tëquën , iyaro'sa' , yonquico' . Yosë nanamën a'chintohuachinënquëma' , ama topinan quëran natancosohuë' . Ya'ipi cancanëma quëran huarë' natëco' .
43007001	Violence	Ina quëran hua'qui miachin Cariria parti ya'huërarai . Inaquë papon pochin , Quisosori a'chintëra'piarin . Cotioro'sari yatëpapi ni'ton , Cotia parti co yapa'ninhuë' .
46001030	Grace	Yosë nohuanton , Quisocristo imarëhua' . Imapatëhua' , ya'coancantërinpoa' . Ya'coancantohuachinpoa' , catahuarinpoa' no'tëquën yonquicaso' . Oshanënpoa' inquitohuachinpoa' , noya huachi ni'sarinpoa' . Nasha cancan quëtërinpoa' noya nicahuaso marë' . Quisocristo chachin nicha'ërinpoa huachi .
43013005	Description	Ina quëran i'sha panticaquë oporahuaton , nantëhuëi pa'morantëra'piarincoi . A'naya a'naya pa'morantëatoncoi , paniocaraquë amirantërincoi . Moshashoíchin inapocaso' nipirinhuë' , nosoroatoncoi , Quisoso chachin napotërincoi .
44022004	Violence	Iraca na'a Quisoso imapisopita aparësitërahuë . Yatëparahuë . Quëmapi'sa' tonporahuato , tashinan pëiquë po'morahuë . Sanapi'sa quëran huarë' inaquë po'morahuë .
43007043	Description	Ina pochin ninontatona' , nisha nisha yonquipi .
60005002	Recommendation	Quisoso imapisopita , iyaro'sa' , noya ni'co' . Yosë acorinquëma' ya'huëramaquë a'chinacamaso marë' . Hua'anëni ohuicanënpita noya a'pairinso pochin noya a'paico' imamiachina' . A'naya tëranta' co noyahuë' nipachina , oshaquëran pënënco' noya yonquianta'in . Nani tahuëri catahuaco' noya imaina' . Ama chirotomahuë' , a'chinco' . Ina pochin nicahuaso' Yosë nohuantërin . Ni'ton , canpitanta' noya nohuantatoma' , a'chinco' . Ama canacaso marë' a'chincosohuë' . Nóya cancantatoma' , Yosë marë' sacatoco' .
46015056	Sin	Iraca Yosë pënënpirinpoahuë' . Co natëtatëhuahuë' , oshahuanëhua' . Oshahuanëhua' ni'ton , chiminacaso' ya'huëpirinhuë' .
59005004	Sin	Piyapinënpita nonpintopi . Iminënquë asacatopirinahuë' , co no'tëquën pahuërëtopihuë' . Inapitari Yosëquë sha'huirapiapi . Ma'sha nitërinso' mapirinahuë' , co pahuërëtopihuë' . Co pahuërëtohuachinahuë' , Yosëri nitotarin . Inaso' chini chiniquën nanantërin ni'ton , no'tëquën i'huërëtarin .
60002001	Recommendation	Ya'ipi co noyahuë' yonquiramasopita naniantoco' . Ama , iyaro'sa' , ninonpintocosohuë' . Ama nonpinatoma' , “ Imarahuë , ” ama tocosohuë' . A'naquën noyasha nonaponaraihuë' , po'oana quëran co noyahuë' nipi . Ama ina pochin nicosohuë' . Ya'ipi cancanëma quëran no'tëquën ninontoco' . A'napita noya ya'huëhuachina , ama noyapatocosohuë' . Ama pinotocosohuë' .
46007039	Recommendation	Sanapi'sa' so'yahuachina' , so'in chinpitacaso' ya'huërin . Napoaponahuë' , so'ini ayananpihuachina , yaso'yantahuachin , noya so'yanta'in . Yosë imarinsoráchin so'yachin .
55002018	Sin	Yosë no'tëquën a'chintopirinpoahuë' , co huachi natëpihuë' . “ Yosë co huachi ananpitantarinpoahuë' . Hua'yanënpoáchin ananpitarinpoa' , ” toconpi . Napopi ni'ton , co huachi a'naquën imapihuë' .
48005006	Faith	Quisocristo imapatëhua' , co Cotio marca yonquiarihuahuë' . A'naquënso' nani niacotopi . A'naquënso' nipirinhuë' co niacotopihuë' . Co ina yonquicaso' ya'huërinhuë' . Cancanënpoa quëran huarë' imacaso' ya'huërin . “ Quisocristo catahuarinpoa' . Co nonpintarinpoahuë' , ” ta'tëhua' , ya'ipi cancanënpoa quëran natëahua' . Ina natëhuatëhua' , catahuarinpoa' nóya ninosorocaso' . Ina pochin cancantohuatëhua' , Yosë noya ni'sarinpoa' .
58005009	Grace	No'tëquën natëton , canpoa marë' chiminin . Napoaton nanitërin anoyacancantinpoaso' . Ina imapatëhua' , noya nicha'ësarinpoa huachi .
46016001	Recommendation	A'nanta' , iyaro'sa' , sha'huichinquëma' , yonquico' . A'naquën imapisopita ma'sha pahuantarin ni'ton , parësitapi . Inapita catahuacaso marë' coriqui yaa'parama' . Carasiaquë imapisopitanta' coriqui a'parapi . Inapita nani sha'huitërahuë coriquinën yontonacaiso marë' . Inapochachin canpitanta' sha'huitaranquëma' .
49005022	Recommendation	Sanapi'sa' Yosë natëtona' , so'inanta' natëina' .
43008012	Faith	Ina quëran piyapi'sa' a'chintantarin . — Ma'sha a'pintërëso pochin ya'ipi piyapi'sa' no'tëquën anitotarahuë . Yosë chachin anohuitaranquëma' . Imapatamaco , co huachi tashinan pochin cancantaramahuë' . Tahuëri pochin cancantarama' . Ina pochin cancantohuatama' , Yosë nohuitatoma' nanpimiatarama huachi .
65001017	Recommendation	Canpitaso' nipirinhuë' , iyaro'sa' , noya yonquico' . Nosororanquëma' ni'ton , pënënaranquëma' . Quisocristo ca'tano'sanënpita sha'huitërinpoaso' ama naniantocosohuë' .
44017025	Grace	Co piyapi ma'shanënpita nohuantërinhuë' . Co manta' pahuantërinhuë' . Inaráchin ya'ipi ma'shanënpoa' quëtërinpoa' . Ina nohuanton , nanpirëhua' . Ina nohuanton , cosharo' , ma'sha , inapita ya'huëtërinpoa' .
62005009	Faith	Cara piyapi napopianachin sha'huitohuachinpoa' , natëtarihua' . Yosëso' nipirinhuë' noya noya ni'ton , no'tëquënáchin nontërinpoa' . Napoaton ina sha'huitohuachinpoa' , na'con na'con natëtacaso' ya'huërin . Nani Yosë sha'huitërinpoa' ni'ton , “ Quisocristo Yosë hui'nin chachin . Ina nicha'ërinpoa' , ” tënëhua' .
45013014	Faith	Sontaro'sa' hua'na a'mopiso pochin Quisocristo ya'copirinpoa' ama sopai minsëinpoaso marëhuë' . Napoaton Quisocristo na'con yonquiatoma' , ina pochachin cancantoco' . Ina natëtoma' , ama pi'pian tëranta' yonquicosohuë' co noyahuë' nicacamaso' .
58011030	Description	Ina quëran Cotioro'sa' Canaan parti canconpi huachi . Yosë natëtona' , inimiconënpita minsëpi huachi . Quiricoso' pancana ninano' . Natëricho quëran pairatopiso' inapaquë huarë' pantarin . Tanontën nipirinhuë' , Yosëri sha'huitërin tahuitacaiso' . “ Catahuarinpoa mini , ” ta'tona' , natëpi . Canchisë tahuëri tahuitopi . Inapotohuachinara , Yosë nohuanton , paira a'naroachin nohuatërin huachi .
44019011	Grace	Yosë nohuanton , Paono nani ma'sha nanitaparin . Cania'piro'sa' së'huahuachina , a'naroachin noyatopi .
43008034	Sin	— No'tëquën itëranquëma' . Co noyahuë' nipatama' , sopai hua'an camaiarinquëma' . Co canpitaora nanitaramahuë' oshanëma' naniantamaso' . Sopai camaihuachinquëma' , co noyahuë' nisarama huachi .
62004011	Faith	Yosë na'con nosororinpoa' ni'ton , canpoanta' , iyaro'sa' , inapochachin ninosoroa'ahua' . Yosë pochin cancantahuaso' ya'huërin .
44002028	Grace	Quëma iranën a'notëranco . A'chintëranco quëma nohuitatënquën nóya nanpica'huaso' . Nani tahuëri ca'tananco ni'ton , nóya cancantarahuë , ” tënin Tapico' , iraca ninshitaton , itërin Pitrori .
54004013	Recommendation	Niyontonpachina' , Yosë quiricanën nontëquë' . Ina nontaton , pënënquë' . Quisocristo nanamën a'chintëquë' . Ca cancona'huarë' inapotëquë' .
47004008	Description	Nani ma'sha onpopirëhuahuë' , Yosë catahuarinpoa' ahuantacaso marë' . “ Oshaquëran nicha'ësarinpoa' , ” ta'tëhua' , imarëhua' . “ ¿ Onpoatëhuacha ma'sha onporëhua paya ? ” tarihuarahuë' , co yaa'porëhuahuë' .
44002013	Description	A'naquënso' nipirinhuë' tëhuarahuatona' , — No'pitona' , napoapi , toconpi .
66021018	Description	Pairaso' na'pi quëran nipi , pa'ton nininso' . Caspi itopi . Ina ninano' oro quëran chachin nininso' . Orosáchin niponahuë' , i'hua i'huanánshin quënantërë' acopohuarë' . Co pi'pisha tëranta' në'huë ya'huërinhuë' .
66015006	Description	Canchisë anquëni ina quëran pipiapi . Huirichin huirichin a'mopi . Të'tëtënquë oro pochin nininquë nitonpopi . Nisha nisha ana'intacaiso marë' pa'sapi .
45012014	Recommendation	A'na piyapi pinopachinquëma' , ama no'huicosohuë' . Noya nontoco' . Naporahuatoma' , Yosë nontoco' inapitanta' catahuain .
66001015	Description	Nantëonta' hua'na pochin quëhuanën ya'norin . Pënquë a'përëso pochin huënarachin ya'norin . Naporahuaton , chiniquën nonin . Panca so'pora tënëntërinso pochin natanahuë . Ana'intacaso marë' a'na tahuëri o'mantararin ni'ton , ina pochin ya'notërinco .
43017026	Grace	Quëma nanamën nani a'chintërahuë nohuitinënquënso marë' . Ipora huanta' catahuarahuë ni'ton , noya noya nohuitarinënquën . Quëma nosororancoso pochachin inapitanta' ninosoro'ina' . Carinta' nosoroato , ya'coancantarahuë huachi . Nohuitohuachinënquën , ca pochachin cancantapi huachi , tënin Quisoso , Yosë nontaton .
45008032	Grace	Nosoroatonpoa' , co hui'nin apiratërinpoahuë' . Isoro'paquë a'paimarin chiminacaso marë' . Canpoa marë' chiminin . Ipora huanta' inapochachin nosoroatonpoa' , nani tahuëriya catahuarinpoa' . Quisocristo imarëhua' ni'ton , co manta' pahuantarinpoahuë' Yosë pochin cancantacaso' . Nóya nicha'ësarinpoa huachi .
65001018	Sin	“ Ayaro' tahuëri naniriahuachin , co noyahuë' quëmapi'sa' ya'huërapi . Yosë nanamën tëhuaapi . Co noyahuë' cancantatona' , a'naratipita nisapi , ” itërinpoa' .
45011018	Recommendation	Nipirinhuë' , ama Cotioro'sa' nocancosohuë' . Ama “ Quiyaso' noya noyacoi , ” ama tocosohuë' . Nara së'paquëni co nara achinirinhuë' . Itëni achinirinso' . Inapochachin Cotioro'sa'ton Yosë natëpi . Ina piquëran canpitaso' imarama' .
47001024	Faith	Co quiyaso' hua'an pochin chiniquën pënëntëraihuë' . Oshaquëran pënënainquëma' . Yosë nanamën nani imarama' . Yacatahuarainquëma' noya noya cancantacamaso marë' .
43011001	Description	Pitaniaquë a'na quëmapi ya'huërin . Nasaro itopiso' . Cato' oshinpita ya'huëtërin . Maria , Marta itopiso' . ( Ina Maria a'na tahuëri Quisoso pa'morantëarin . Hua'sai' pa'ton nininsoquë pa'morantërahuaton , ainën quëran amirantërarin . ) Co'huara pa'morantëyatërasohuë' , yo'in chiniquën caniorin .
52004008	Sin	Co quiyaora yonquinëhuëi quëran pënënainquëmahuë' . Co natëhuatamahuë' , Yosë chachin co natëaramahuë' . Ina nohuanton , Ispirito Santo ya'coancantërinpoa' noya nicahuaso marë' . Inaso' noyasáchin ninin .
62004002	Faith	Ispirito Santo no'tëquën anitotërinpoa' . “ Quisocristo Yosë hui'nin niponahuë' , isoro'paquë o'maton , piyapi chachin nasitimarin . Piyapi nonën chachin ya'huëtërin , ” itërinpoa' . Ina nanan a'chintohuachinënquëma' , no'tëquën a'chinapi . Ispirito Santori ayonquirin ni'ton , noya nonsapi .
65001008	Sin	Inapochachin iporaso' nisha a'china'piro'sa' inahuara yonquinëna quëran yonquiatona' , nonpin nanan imasapi . Na'con monshihuanatona' , nitapicancanapi . Co Yosë yanatëpihuë' . Co piyapi tëranta' yanatëpihuë' . “ Co insonta' camaiinpoaso' ya'huërinhuë' , ” toconpi . Anquëniro'santa' tëhuapi .
60003011	Recommendation	Ya'ipi co noyahuë' yonquiramasopita naniantatoma' , nóya nico' . Sano ya'huatoma' , ama insonta' no'huicosohuë' . A'napitanta' catahuaco' noya nini'tona' ya'huë'ina' .
51001023	Faith	Imamiatohuatama' , Yosë noya ni'sarinquëma huachi . Noya nanan natanama' . “ Nicha'ësarinpoa' , ” ta'toma' , natërama huachi . Natëmiatoco' . Ama , iyaro'sa' , nisha nisha yonquicosohuë' . Ama pi'pian tëranta' a'pocosohuë' . Ya'ipi parti noya nanan chachin a'chinapi . Inachachin canta' a'chinarahuë .
43008059	Violence	Ina quëran na'piro'sa' masahuatona' , yatë'yarapi . Quisososo' nipirinhuë' na'pirahuaton , Yosë chinotopiso pëi quëran pipirin huachi .
49004024	Recommendation	Nasha cancan Yosë quëtërinpoa' ina pochin cancantahuaso marë' . Napoaton nasha a'morëso pochin nasha cancantoco' . No'tëquën yonquiatoma' , noyasáchin nico' .
66014012	Faith	Ina yonquiatoma' , chiniquën cancantoco' . Yosë nanamën natëtoma' , Quisocristo imamiatoco' . Aparësitopirinënquëmahuë' , ama a'pocosohuë' .
44013030	Description	Pa'pitopirinahuë' , Yosëri ananpitantarin huachi .
43010011	Description	Caso' ohuica hua'anën pochin ninahuë . Imarinacosopita noya a'pairahuë . Hua'anën noya nipachina , ohuicanënpita a'paiton , co chiminacaso' të'huatërinhuë' . Inapochachin canta' imarinacosopita marë' chiminarahuë .
49003002	Grace	Yosë chachin acorinco a'chinta'huanquëmaso marë' . Na'con catahuarinco ni'ton , nanamën sha'huiárahuë , natantërama' .
56003010	Recommendation	Insosona nisha nanan a'chinpachina' , pënënquë' no'tëquën yonqui'ina' . Co yanatëhuachinënquënhuë' , naquëranchin pënëantaquë' . Ina quëran co yanatëhuachinënquënhuë' , sha'huitëquë' ta'china' . Ama insoari tëranta' ina natëinasohuë' . Ama huachi imapisopita pochin ni'cosohuë' .
43010019	Description	Ina natanahuatona' , Cotioro'sa' nisha nisha yonquipi .
43003033	Faith	A'naquënpoaso' nipirinhuë' natëtërëhua' . “ Yosë no'tëquën nonin . Inari a'paimarin , ” ta'tëhua' , natëtërëhua huachi .
61003014	Recommendation	Napoaton , iyaro'sa' , ina ninatoma' , na'con yonquico' noyasachin nicacamaso marë' . “ Quisocristo nanan anoyatërinpoa' , ” ta'toma' , noya nini'toma' , ya'huëco' . Ya'ipi co noyahuë' yonquiramasopita naniantatoma' , noyapiachin cancantoco' . Ina quëran o'mantahuachin , noya ni'sarinquëma huachi .
53003001	Faith	Quiya marënta' , iyaro'sa' , Yosë nontoco' nanamën noya a'chiin ya'ipi parti nahuinacaso marë' . Canpita natanatomacoi , noya imarama' . A'napitanta' a'chintohuatoi , noya nohuanchina' . Canpita pochachin noya imaina' . Ina marë' Yosë nontoco' .
47004014	Faith	Tëpapirinacoihuënta' , Quisocristo imarai ni'toi , Yosë ananpitantarincoi , tënai . Iraca Quisocristo ananpitantarinso pochin canpoanta' ananpitantarinpoa' . Yosë'pa' quëpantarinpoa' . Canpitaro'co chachin ya'huëcontarihua huachi .
59005014	Recommendation	Caniohuatama' , ansiano'sa' amatoco' Yosë nonchina' . “ Quisocristo catahuainquën , ” ta'tona' , pi'pian tomaquë pashichinquëma' . Ina quëran Yosë nonchina' anoyatacaso marë' .
44007023	Description	Catapini shonca pi'ipitohuachina , a'napita Cotioro'sa' yonquiaton , pa'nin ni'tapon .
44023027	Violence	Iso quëmapi a'pataranquën , Cotioro'sari mapiso' . Yatëpapirinahuë' , quënanahuato , sontaro'sa' a'parahuë osërëtacaiso marë' . Inaso' Nomano quëmapi ni'ton , osërëtërahuë .
44019029	Description	Ina quëran ya'ipi piyapi'sa' noncaroapi . No'huitatona' , Paono ca'taninsopita mapi . Acayo , Aristarco itopiso' . Inapitaso' Masitonia quëran huë'pirinahuë' , chiniquën masahuatona' , niyontonpiso i'iratëquë quëpatona' , huëntëntërarapi .
44003014	Sin	Quisososo' noyasachin ninin . Co pi'pisha tëranta' oshahuanpirinhuë' , co nohuantëramahuë' . “ ¿ Inta' ocoichinquëma' ? ” itohuachinquëmara , tëpatona'pi huayonama' .
44015009	Faith	Ya'ipinpoa' napopianachin nosororinpoa' . Nisha piyapi'santa' nosororin . “ Quisocristoichin imasarahuë , ” topachinara , cancanëna' anoyatërin .
46011028	Recommendation	Napoaton canpitaora yonquinëma quëran no'tëquën yonquico' . Pi'pisha tëranta' co noyahuë' yonquihuatama' , naniantoco huachi . Noyapiachinsáchin cancantatoma' , ca'co' , o'oco' .
46015058	Faith	Napoaton , iyaro'sa' , chiniquën cancantoco' . Ama pi'pian tëranta' sopai natëcosohuë' . Ama topinan ya'huëcosohuë' . Apira apira nipënënco' . Naporahuaton , paatoma' , a'napita a'chintëra'piaco' . Sinioro catahuahuachinquëma' , co onporonta' topinan quëran a'chinaramahuë' . A'chinpatama' , Yosëri nohuantërinsopita imasapi huachi .
46004016	Recommendation	Ina pochin cancantatomaco , nonanco , tënahuë .
46001021	Faith	Ina nohuanton , piyapi inahuara yonquinëna quëran co nanitopihuë' Yosë nohuitacaiso' . Quisocristo chimininso' a'chinárai . A'naquënso' nanamën natanpachinara , tëhuapi . Canpoaso' nipirinhuë' natëhuatëhua' , anoyacancantërinpoa' . Ina Yosë nohuantërin .
60003001	Recommendation	Sanapi'santa' so'yahuachina' , so'ina' natëina' . A'naquën quëmapi'sa' co Yosë nanamën natëyatërapihuë' . Inahuanta' imacaiso marë' sa'ina' noya natëina' . Noya nocoma'ina' . Ama a'na quëmapi tëhuainasohuë' . Yosë yonquiatona' , noya niina' . Noyasachin nipachin , ina nicaton , so'ionta' oshaquëran imapon nimara . Co sa'ini pënënpirinhuë' , noya nininso marë' “ Noya nanan imasarin , ” tapon inanta' .
47005020	Recommendation	Quiyanta' Quisocristo acorincoi a'napita sha'huita'huaiso marë' . Pa'pin nohuanton , nanan quëtërincoi pënëna'huainquëmaso marë' . Quisocristo ya'huërënamën pochin sha'huitarainquëma' . “ Yosë nontoco' nanan anoyachinquëma' , ” itárainquëma' .
44002024	Description	Yosëri ananpitantarin . Chimirin quëran nicha'ërin . Co chimirini minsërinhuë' .
59002007	Sin	Quisocristoso' nóya nipirinhuë' , tëhuapi . “ Co noyahuë' inaso' , ” toconpi . Imarëhua' ni'ton , Quisocristo piyapinënpitanpoa' canpoaso' . Napoaton ama ma'huano'sa' na'con pa'yatocosohuë' .
54003003	Description	Ama no'piinasohuë' . Ama yaahuëchinasohuë' . Oshaquëran pënënchina' . Ama yano'huichinasohuë' . Ama coriquirachin cancanchinasohuë' .
43004014	Grace	Nisha i'sha carinquën quëtaranquën . Ina ya'huëtohuachinquën , co huachi yamororë pochin cancantaranhuë' . Ni'quë' . Pancai' no'pa quëran pipihuachina , noyapiachin pipirárin . Co onporonta' yanimarinhuë' . Inapochachin nanpirin i'sha quëtohuatënquën , acopo' cancanënquë chachin ya'huëtarinquën . Inaquë ya'huápon huachi . Yosë nohuitaton , ina pochin cancantaran huachi , itërin .
62002005	Faith	Yosë nanamën imapatëhua' , noya noya Yosë nosoroarihua' . Ina pochin cancantohuatëhua' , tëhuënchachin ina nohuitarihua' .
66016013	Description	Ina quëran panca ya'huan pochin nininso' niantarahuë . Sopai chachin ya'norinso' . Ma'sha marë quëran pipirinsonta' niantarahuë . Yarani pochin cancantërinso' . Yosë inimiconën itërëhuaso' . Ma'sha no'pa quëran pipirinsonta' niantarahuë . Nonpintaton , piyapi'sa' pënënarin Yosë inimiconën imacaiso marë' . Cara chachin ya'noantapi , niantarahuë . Cara nanamën quëran chachin cara sopairo'sa' pipipi . Inpo pochin ya'nopiso' .
59002008	Recommendation	Yosë quiricanën quëran noya noya pënëninpoa' . “ Quëmaora ninosororanso pochachin a'na piyapi'santa' nosoroco' , ” itërinpoa' . Ya'ipi piyapi'sa' nosorohuatama' , noya nisarama' .
47004005	Faith	Co quiya imancoiso marëhuë' a'chintërainquëmahuë' . Quisocristo nanamënachin sha'huitërainquëma' . “ Sinioro ni'ton , inasachin yonquicaso' ya'huërin , ” tënai . Quiyanta' ina natëtoi , nani tahuëri yacatahuarainquëma' . Catahua'huainquëmasoráchin cancantërai .
46015033	Recommendation	Ama ina pochin yonquicosohuë' . Ni'cona a'napita anishacancantochinënquëma' . “ Co noyahuë' nipisopitarë'quëma' nipayahuatama' , canpitanta' nitapicancanarama' . Inapita nonanpatama' , co huachi noyapiachin cancantaramahuë' , ” topi iraca . No'tëquën napopi .
58013020	Grace	Canpita marënta' Yosë nontarahuë . Ina catahuainquëma' noya ninicatoma' ya'huëcamaso' . Inasáchin asanocancaninpoa' . Nanan anoyatërinpoa huachi . Iraca Quisocristo ananpitantarin huachi . Iporaso' ohuicanënpita pochin nicatonpoa' , Quisocristo a'pairinpoa' . Huënainën pa'nin ni'ton , nasha nanan quëtërinpoa' . Ina nanan imamiatarëhua' . Co onporonta' nishataponhuë' .
50001027	Recommendation	Iporaso' , iyaro'sa' , noya noya nico' . Quisocristo nanamën yonquiatoma' , ina pochachin cancantoco' . Yosë huëntonënquë ya'conama' ni'ton , ina pochin cancantacaso' ya'huërin . Nicaponquëma' pa'samarahuë . Co nanitapohuë' nimara . Ina niponahuë' , nani tahuëri noya nico' noya nanan natanchi . Ya'ipinquëma' , iyaro'sa' , imamiatoco' . Ama a'nayanquëma tëranta' nisha yonquicosohuë' . Ispirito Santo catahuarinquëma' ni'ton , napopianáchin yonquico' . No'huipirinënquëmahuë' , chiniquën cancantatoma' , Quisocristo nanamën a'chináco' . Inapotohuatama' , natantohuato , nóya cancantarahuë huachi .
46006014	Grace	Yosë nohuanton , Quisocristo nanpiantarin huachi . Inari chachin nonënpoa' ananpitantarinpoa' . Ya'ipiya nanitaparin .
55001006	Recommendation	Iraca së'huamotorahuatënquën , acoranquën pënëntamaso marë' . Naporo' Yosë chachin ananitërinquën ni'ton , nóya pënëntëran . Imapisopita noya a'chintëran . Ipora , api , ina yonquiaton , chiniquën cancantëquë' . Ni'quë' . Pënsha yatacopihuachina , pishitohuatëra , noya orotantarin huachi . Inapochachin chiniquën cancantaton , pënëntantaquë' , tënahuë . Napoaton , api , ninshitaranquën achinicancana'huanquënso marë' .
60004006	Grace	A'naquën nohuitëramasopita nani chiminpi . Piyapi ni'ton , chiminpi . Chiminaponaraihuë' , co'huara chimiyantërasohuë' , Quisocristo nanamën a'chintopi . Natëpi ni'ton , hua'yanëna' Yosë pochin nanpimiatapi huachi .
46007023	Recommendation	Iraca sopai hua'anëntopirinpoahuë' , Quisocristo chiminaton , nicha'ërinpoa' . Inasáchin natëtëhua' , yonquia'ahua' . Ama piyapi'sa' noya nicainpoaso marë' Yosë naniantahuasohuë' .
46010010	Recommendation	Ama Yosë no'huiahuasohuë' . “ Co Yosë noya catahuarinpoahuë' , ” topi iraca . Ina marë' Yosëri anquëni a'patimarin inapita tëpacaso marë' .
47002017	Faith	A'naquën nonpinatona' , inahuara canacaiso marë' a'chinapi . “ Yosë nanamën a'chintëranquëma' , ” topirinahuë' , co no'tëquën a'chinpihuë' . Quiyaso' nipirinhuë' no'tëquën sha'huitërainquëma' . Yosë a'parincoi ni'ton , ina nanansáchin a'chinarai . Yosë ni'sárincoi ni'ton , Quisocristoichin natëarai huachi .
45015001	Recommendation	Canpoaso' ya'ipi cancanënpoa quëran imarëhua' . A'naquënso' nipirinhuë' co ya'ipi cancanëna quëran imashatërapihuë' . Inapitanta' oshaquëran pënënatëhua' , catahuahua' noya imaina' . Ama canpoara nohuantërëhuasorachin yonquia'ahuasohuë' .
50002024	Faith	Yosë nohuanton , tashinan pëi quëran ocoiarinco , topirahuë' . Ocoihuachinco , canta' nicaponquëma' pa'sarahuë . Co hua'qui quëranhuë' pa'sarahuë , tënahuë .
66007001	Description	Ina quëran Yosë nohuanton , hua'narëso pochin niantarahuë . A'na tahuëri ma'sha onpocaso' a'notantarinco . Catapini anquëni ya'nopi , ni'nahuë . A'naso' pi'i pipirinso' parti huaniarin . A'nanta' pi'i ya'coninso' parti huaniarin . Huancanachionta' catochin ninotëarin . Inaquëpita Yosëri acorin isoro'pa' ana'intacaiso marë' . Oshaquëran Yosë nohuanton , ana'intapi huachi . Pi'pisha pahuanarin ni'ton , anquëniro'sari ihuan ya'copirapi ama ma'sha onpocaso marëhuë' . Ama nararo'sa tëranta' oyanacaso marëhuë' ya'copirapi .
60004003	Sin	Hua'qui' co noyahuë' ninama' . Monshihuanama' , nisha nisha sanapi noyarama' , taparo' nonama' , no'pirama' . Pita nicacasoachin yonquirama' . Mamanshi mosharama' , co inapita moshacasohuë' nipirinhuë' . Iraca co Yosë imatomahuë' , inaporama' .
66011005	Violence	Yosë nohuanton , nani ma'sha nicacaso' nanitarin . Sacai' nininsopita nanitaparin . A'napitari yatëpahuachina' , nanamën quëran pën pipiarin . Pipihuachin , yatëpapisopita huëyarapi . Huëyarahuatona' , chiminapi huachi . Ina pochin Yosëri catahuaarin ama catoya'pi chiminacaso marëhuë' .
44023005	Recommendation	— Co'chi , iyaro'sa' , nohuitatorahuë' , naporahuë paya . Tëhuënchachin Yosë quiricanën quëran pënëninpoa' . “ Co hua'anënpo' nonapicaso' ya'huërinhuë' , ” tënin , itërin Paonori .
66022015	Sin	A'naquënso' nipirinhuë' co onporonta' Yosë ya'huërinquë pa'sapihuë' . Ni'ni pochin cancantopisopita , pënotono'sa' , monshihuana'piro'sa' , tëpatoro'sa' , mamanshi chinotopisopita , inapita aipiran ya'huëmiatapi . A'naquëonta' nonpintápi ni'ton , co nohuantapihuë' no'tën nanan imacaiso' . Inapitanta' co onporonta' Yosë'pa' pa'sapihuë' .
66002014	Sin	co ya'ipinquëma' no'tëquën imaramacohuë' . A'naquëma' Paramo pochin cancantërama' . Iraca Paramo Yosë nanamën nitotopirinhuë' , Yosë piyapinënpita nonpinapirin . Inimiconënpita hua'anën sha'huitërin anishacancantacaso marë' . Paraco itopiso' . Sha'huitohuachina , anishacancantërin huachi . Nisha cancantatona' , mamanshi moshapi . Moshatonaa Paramo Yosë nanamën nitotopirinhuë' , Yosë piyapinënpita nonpinapirin' , nosha mamanshi marë' acopisonta' ca'pi . Naporahuaton , monshihuanapi .
53001003	Faith	Iraca Yosë nontërama' anoyacancantinquëmaso marë' . Quisocristo imarama' ni'ton , anoyacancantërinquëma' . Iporaso' , iyaro'sa' , noya noya imasarama' . Cancanëma quëran huarë' ina natërama' . Na'con na'con ninosororama' ni'ton , nani tahuëri “ Yosparinquën , ” itërai Yosë . Ina na'con catahuarinquëma' ni'ton , “ Yosparinquën , Sinioro , ” itacaso' ya'huërin . Ina Yosë nohuantërin .
46012002	Sin	Iraca co Yosë natëyatërapomahuë' , nisha nisha yonquiatoma' , mamanshi mosharama' . Co nanpiton natanpirinquëmahuë' , sopai nohuanton , inapita chinotërama' .
49005025	Recommendation	Naporahuaton , quëmapi'santa' sa'ina' nosoro'ina' . Quisocristoso' imarëhuasopita na'con nosororinpoa' . Nosoroatonpoa' , ya'huërënamënpoa' chiminin . Ina nosororinpoaso pochachin quëmapi'sa' sa'ina' nosoro'ina' .
45012017	Recommendation	A'na piyapi ma'sha onpotohuachinquëma' , ama i'huërëtocosohuë' . Noya nontoco' ya'ipi piyapi'sa' noya nicacaso marë' .
60005006	Recommendation	Parësitapomarahuë' , ama Yosë no'huicosohuë' . Chiniquën nanantaton , ni'sárinquëma' ni'ton , natëco' . Ina noya yonquihuatama' , a'na tahuëri noya noya acoarinquëma huachi .
44014017	Grace	Nipirinhuë' , nosoroatonpoa' , nani ma'sha acotërinpoa' ina nohuitacaiso marë' . Ina nohuanton , o'nanin . Ina nohuanton , ma'sha papotërin . Ina nohuanton , cosharo' ya'huëtërinpoa' capatëhua' noya cancantahuaso marë' . Inapotaton , noya yonquirinpoaso' anitotërinpoa' . Napoaton , iyaro'sa' , canpitanta' Tata Yosë imaco huachi , tënin Paono .
54003011	Recommendation	Sanapi'santa' imapisopita catahuahuachina' , sano yonqui'ina' . Ama ma'tona ma'tona noinasohuë' . Ama pinochinasohuë' . Ama no'piinasohuë' . Noyasachin niina' . Ina pochin nipachina' , sanapi'sa capini nicatahuapi Yosë pochin cancantacaiso marë' . Inanta' Yosë nohuantërin .
66002021	Sin	Co a'naroachin ana'intërahuë' . Hua'qui' pënënpirahuë' , co pi'pisha tëranta' nohuantërinhuë' natëincoso' . Oshahuanacaso' co yaa'porinhuë' .
44012020	Description	Hua'an ya'huërinquë nisha nisha piyapi'sa' huëcatona' , cosharo' pa'anquipi . A'naquënso' cosharo' yapa'anpirinahuë' , hua'ani chiniquën no'huiton , co nohuantërinhuë' quëtacaso' . Tiroquë ya'huëpisopita , Sitonquë ya'huëpisopita , inapita no'huirárin . Napoaton niyontonahuatona' , inaquë huë'pi . Po'oana quëran inpriatonën nontipi . Prasto itopiso' . — Quëmari hua'an nontëquë' ama huachi no'huiincoisohuë' . Ina marë' coriqui quëchinquën , itopi . — Noyahua' , tosahuaton , pa'sahuaton , hua'anën nontoonin .
43008049	Sin	— Co sopai ya'coancantërincohuë' . Caso' Yosë natërahuë huachi . Canpitaso' nipirinhuë' nocanamaco . Pinoramaco .
43006018	Description	huancoanai' panca ihuan manincoi . Panca co'sacaitërin .
45008018	Faith	Isoro'paquë pi'pian parësitarihuarahuë' , ama ina yonquia'ahuasohuë' . Ama ina marë' sëtahuasohuë' . A'na tahuëri Yosë'pa' noya noya ya'huëcontarihua huachi . Ina yonquiatëhua' , nóya cancantahua huachi , tënahuë .
62002012	Grace	Canpitaso' imarama' ni'ton , ninshitaranquëma' . Hui'nahuëpita pochin nicatënquëma' , ninshitaranquëma' . Quisocristo canpoa marë' chiminin . Imapatama' , oshanëma' inquitarinquëma' .
55001009	Grace	Yosë chachin anoyacancantërinpoa' . Oshanënpoa' inquitatonpoa' , acorinpoa' nóya nicahuaso marë' . Inaora nohuanton , nosororinpoa' . Co noyahuë' nipirëhuahuë' , nosoroatonpoa' , catahuarinpoa' . Co'huara isoro'pa' acoyatërasohuë' , ninotonpoa' , nosororinpoa' . Naporo' chinotërin Quisocristo a'paimacaso' . Ina imapatëhua' , anoyacancantarinpoa' .
43019006	Violence	Corto hua'ano'sa' , ponisiaro'sa' , inapitari quënanahuatona' , chiniquën nonpi . — Corosëquë patanantëquë' chimiin , itopi . Inachachin inachachin itantapi . — Canpitari quëpaco' . Corosëquë patanantatoma' , tëpaco' . Co caso' nohuantërahuë' tëpa'huaso' . Co manta' onporinhuë' , tënahuë caso' , itërin Piratori .
60001010	Grace	Iraca pënëntona'piro'sa' ninopi . “ A'na tahuëri Yosë nosoroatënquëma' , nicha'ësarinquëma' canpitanta' , ” topi . Ninotona' ninshitaponaraihuë' , co yonquipihuë' . Ma'ta' tapon naporinso' co nitotopihuë' .
63001007	Sin	A'naquënso' nipirinhuë' yanonpintërinënpoa' . Ya'ipi parti pa'sápi nonpin nanan sha'huicaiso marë' . “ Quisocristoso' Yosë hui'nin niponahuë' , co piyapi chachin nininhuë' . Co canpoa pochin nonën ya'huëtërinhuë' , ” topi . Co no'tëquën a'chinpihuë' . Insosona ina pochin a'chinpachina' , nonpintapi . Inaso' Quisocristo inimiconën , tënahuë .
44024005	Sin	Iso quëmapi Paono itopiso' pa'pi co noyahuë' , tënai . Ya'ipi parti paaton , piyapi'sa' nisha nisha ayonquirin . A'chinpachina , Cotioro'sa' nino'huipi . Ya'ipi parti naporin . Nisha imarin . Nasarinoro'sa' nohuitëran . Inapitaso' Quisosoco' imapisopita . Paononta' ina imaton , na'a piyapi'sa' a'chintarin imacaiso marë' .
54003016	Grace	Co canpoara Yosë nohuitopirëhuahuë' , Quisocristo anohuitërinpoa' . “ Ma noyacha inaso paya , ” tënëhua' . Yosë hui'nin isoro'paquë o'maton , piyapi chachin nasitimarin . Co manta' oshahuaninhuë' , tënin Ispirito Santo . Nanpiantahuachina , anquëniro'santa' quënanpi . Imapisopitari ya'ipi parti paatona' , Quisocristo nanamënso' sha'huitëra'piapi . Na'a piyapi'sa' natëpi huachi . Iporaso' Yosë'pa' ya'huërarin . Inatohua' Yosëri quëpantarin huachi .
66016021	Violence	Inapa quëran ocai' anotapon . Panca masho ni'ton , quëquën . Catapini shonca quiro pochin quë'ninso' . Na'a anotohuachin , piyapi'sa' chiniquën parësitatona' , Yosë chiniquën no'huiapi huachi . Co naporo tëranta' ina të'huatapihuë' .
61003013	Faith	Napoaponahuë' , nasha ya'huantapon huachi . Nani Yosë sha'huitërinpoa' . “ A'na tahuëri nasharo'pa' acoapo huachi . Inapaquë ya'huërinsopitanta' nasha acoantapo huachi , ” itërinpoa' . Ina ninarëhua' . Inaquë noyasachin nisarëhua huachi .
66006014	Description	Pi'iro'tënta' capa nisarin . Quirica so'nanë pochin co huachi ya'noarinhuë' . Naporahuaton , motopiro'sa' , so'tono'sa' , inapitanta' nacon nacontarin , chi'huincarin huachi .
58010010	Grace	Quisocristo piyapi chachin nasitimarahuaton , oshanënpoa marë' chiminin . Yosë nohuanton , chiminin . Canpoanta' ina imapatëhua' , oshanënpoa' inquitërinpoa huachi . Noyapiachin cancan quëtërinpoa huachi .
52001002	Faith	Nani tahuëri canpita marë' Yosë nontërai . Tata Yosë natëtoma' , noya ninama' . Ninosoroatoma' , na'con nicatahuarama' . “ Sinioro Quisocristo co onporonta' naniantarinpoahuë' , ” ta'toma' , chiniquën cancantërama' . Napoaton yonquiatëinquëma' , Tata Yosë nontërai . “ Ma noya , Tata , catahuaran ni'ton , cancanëna quëran huarë' imasarinënquën . Ina marë' Yosparinquën itërainquën , ” tënai , Yosë nontatoi .
66006004	Violence	nisha cahuario ya'norin , quëhuashin nininso' . Ina aipi a'na quëmapinta' huënsëarin anta' . Panca sahuëni së'quëarin . Chiniquën nanan ya'huëtërin quira nicacaso marë' . Ina nohuanton , isoro'paquë na'a piyapi'sa' niahuëatona' , nitëparapi . Nisha nisha parti quira nisapi huachi . Co huachi noya ya'huapihuë' .
54006001	Recommendation	Nihuitopisopitanta' , api , pënënquë' noya niina' . “ A'na piyapi nihuihuatama' , ina marë' sacatoco' pahuërëtacaso marë' . Co natëhuatamahuë' , no'huitatona' , Yosë pinopona' nimara . “ Yosë nanamënso' napoonin ni'ton , ina imatoma' , co yanatëramacohuë' , ” tapona' nimara . Co ina Yosë nohuantërinhuë' . Napoaton camaihuachinquëma' , noya natëco' .
51003009	Recommendation	Ama ninonpintocosohuë' . Co noyahuë' yonquiramasopita nani a'porama' ni'ton , co ina yonquicaso' ya'huërinhuë' . Mocarinso' të'yatërëso pochin iraca naporamasopita a'poatoma' , naniantomiatoco' .
66002020	Sin	co ya'ipi cancanëma quëran imaramacohuë' . A'na sanapi corto pëiquë chachin nonpin nanan a'chintopirinquëmahuë' , co a'paramahuë' . Iraca Quisapira pa'pi co noyahuë' sanapi niponahuë' , Cotioro'sa' hua'anëntërin . Hua'anëntaton , piyapiro'sa' anishacancantërin . Inapochachin iporaso' ina sanapi pënënarinquëma' co noyahuë' nicacamaso' . “ Noya monshihuanacaso' . Mamanshi moshacaso marë' nosha acohuachina , noya capacaso' . Ca'co' , ” itohuachinquëmara , a'naquëma' natëtoma' , monshihuanama' . Nosha mamanshi marë' acopiso' ca'nama' . Ina pochin sanapi nonpintërinquëma' .
48003008	Grace	Co Cotioro'sarachin Yosëri nohuantërinhuë' . Nisha piyapi'santa' imapachina , noya ni'sarin . Noya nicaton , co oshanëna marë' ana'intarinhuë' . Iraca Quisocristo nanamën ninoton , Apran itapon : “ Nisha nisha piyapi'santa' quëma pochin cancantohuachina' , na'con catahuarahuë , ” itërin Yosëri . Quiricanën quëran naporin .
58012005	Recommendation	Hui'ninpita pochin nicatonpoa' , Yosë pënëninpoa' noya cancantahuaso marë' . Nani nitotopiramahuë' , naniantërama' , ¿ ti ? Ina nohuanton , quiricanënquë ninshitërinpoa' . Yonquiquë' , conpa , Yosë nosororinpoa' . A'na tahuëri ina nohuanton , parësitërëhua' noya noya imacahuaso marë' . A'na tahuëri pi'pian ana'intopirinpoahuë' , ama sëtahuasohuë' . Ama yaa'poa'ahuasohuë' . Ahuantacaso' ya'huërin .
58013017	Recommendation	Ansiano'sa' pënënpachinquëma' , noya natëco' . Noya noya imacamaso marë' Yosëri acorin . Ama Yosë naniantacamaso marëhuë' pënëninquëma' . Ni'ton , natëco' . Co no'tëquën pënënpachinënquëmahuë' , Yosëri ana'intarin . Noya natëhuatama' , noya cancantaton , a'chintarinquëma' . Co yanatëhuatamahuë' , sëtarin . Naporahuaton , canpitanta' co noya noya cancantapomahuë' .
44013019	Description	Ina nohuanton , Canaan parti pa'pi huachi . Inatohua' nisha nisha piyapiro'sa' ya'huëpi , nisha nisha nananquë nonpisopita . Canchisë ya'huëpirinahuë' , co Yosë natëpisopitahuë' . Ina nohuanton , ta'huantopi . Inaquë chachin shimashonënpoapita ya'huëpi huachi . Yosëri catahuarin ni'ton , ina no'pa' hua'anëntopi huachi .
54006003	Faith	Quisocristo no'tëquën a'chintërinpoa' . Natëhuatëhua' , Yosë pochin cancantarihua' . A'naquënso' nipirinhuë' Sinioro nanamën co natëtonahuë' , nisha a'chinpi . Nonpin nanano'sa' a'chinapi .
63001010	Recommendation	A'na piyapi huë'pachin , “ Carinquëma' a'chinchinquëma' , ” itohuachinquëma' , ama a'naroachin natëcosohuë' . Co Quisocristo nanamën a'chintohuachinquëmahuë' , “ Inca . Co yanatanainquënhuë' , ” itoco' . Ama ya'huëramaquë aya'concosohuë' . “ Yosë catahuainquën , ” ama itocosohuë' .
47001005	Grace	Quisocristo imarëhuaso marë' a'napita aparësitërinënpoa' . Aparësitohuachinënpoa' , Quisocristo chachin achinicancaninpoa' . Na'con na'con aparësitohuachinënpoa' , na'con na'con catahuarinpoa' noya cancantahuaso marë' .
65001011	Sin	Iraca Cainori , iin no'huiton , tëparin . Nonpina'piro'santa' co tëhuënchachin nosororinënquëmahuë' . Paramo pochin cancantopi . Iraca Paramoso' coriquirachin cancantaton , co Yosë natërinhuë' . Piyapi'sa' oshahuanpirinahuë' , co pënëninhuë' . “ Noya ninama' , ” itërin , nonpintaton . Ina marë' oshahuanin . Inapochachin nisha a'china'piro'sa' co Yosë natëtonahuë' , piyapi'sa' anishacancantopi . Corinta' iraca co noyahuë' ninin . Co hua'ano'sa' yanatërinhuë' , no'huirin . Ina marë' Yosë nohuanton , chiminin . Inapita pochin cancantopisopita Yosëri ana'intarin huachi .
65001010	Sin	Nisha a'china'piro'saso' nipirinhuë' Yosë yonquirinso' co nitotatonahuë' , tëhuapi . Ni'ni' pochin cancantatona' , co yonquipihuë' . Ma'sona tëranta' yanipachinara , nipi . Inapoatona' , nitapicancanpi . Ana'intacaso' ya'huërin huachi .
58011007	Faith	Iraca Noenta' ya'huëpirinhuë' , a'na tahuëri Yosëri itapon : “ Co hua'qui quëranhuë' ya'ipi oshahuano'sa' i' quëran ata'huantarahuë huachi , ” itërin . Co'huara o'nayantërasohuë' , “ Yosë no'tëquën nontërinco , ” ta'ton , Noe natëtërin huachi . Sha'huitohuachina , natëton , panca nancha ninin . Ina quëran sa'inë chachin cha'ërin huachi . Hui'ninpitarë chachin cha'ërin . A'napitaso' natanaponaraihuë' , co yanatëpihuë' . Napoaton na'inpi huachi . Noeso' nipirinhuë' ya'ipi cancanën quëran natëtërin . “ No'tëquën nontërinco , ” topachina , Yosëri noya ni'nin .
58009006	Description	Iraca chinotopiso pëi' ya'huëhuachina , noya coartoquë ya'ipi corto hua'ano'sa' ya'conpi . Nani tahuëri ya'conpi Yosë chinotacaiso marë' .
44007051	Sin	Canpitaso' nipirinhuë' co pi'pisha tëranta' yanatëtëramahuë' . Co natantochinachinhuë' cancantërama' . Co onporonta' Ispirito Santo yanatëramahuë' . Iraca shimashonëmapita co noyahuë' cancantopi . Inapita quëparama' . Inapochachin cancantarama' .
54001009	Sin	Noya nipisopita co pënënacaso' ya'huërinhuë' . A'napitaso' nipirinhuë' pënënacaso' ya'huërin . Co Yosë natëtonahuë' , co manta' yanatëpihuë' . Co Yosë yayonquipihuë' . Co noyahuë' nipi ni'ton , Yosë nanamën tëhuaconpi . “ Co Yosë chinotacaso' ya'huërinhuë' , ” toconpi . A'naquënso' a'shin chachin , pa'pin chachin nipirinhuë' no'huitona' , ahuëpi . A'naquëonta' yatëpatopi .
46005009	Recommendation	I'huá chachin ninshitëranquëma' . “ Ama monshihuaninsopitarë'quëma' nipayacosohuë' . Ama inapita noya ni'cosohuë' , ” itëranquëma' .
48001015	Grace	Yosë nosoroatonco , nontërinco hui'nin imaca'huaso marë' . Co'huara ca nasichatërapohuë' , yonquirinco nanamën a'china'huaso marë' .
45007015	Description	“ Noya nisarahuë , ” topirahuë' , a'naroachin co noyahuë' yaninahuë . Co yaoshahuanpirahuë' , oshahuanahuë . Onpoatoso' napomaraco , co nitotërahuë' .
61003018	Faith	Canpitaso' nipirinhuë' Sinioro Quisocristoíchin yonquico' . Nosororinquëma' ni'ton , nani tahuëri yacatahuarinquëma' . Inasachin yonquihuatama' , oshaquëran noya noya nohuitarama huachi . Naporahuaton , ina pochin cancantatoma' , noya noya ninosoroco' . Inaso' nicha'ësarinpoa huachi . Ya'ipi piyapi'sa' chinochina' . Ayaro' tahuëriquë huarë' inasáchin yonquia'ahua' . Amen . Nani ninshitëranquëma huachi . Pitro
46004010	Description	Quisocristo natëtoi , nanamën a'chinarai . Ina marë' tëhuarinacoi . Canpitaso' nipirinhuë' Quisocristo imapiramahuë' , co tëhuarinënquëmahuë' . “ Quiyasachin nóya nitotërai , ” toconama' . Quiyaso' co chiniquën nonaihuë' . Canpitaso' nipirinhuë' ninocanatoma' , chiniquën ninontarama' . Piyapi'sa' noya ni'pirinënquëmahuë' , co noyahuë' ni'ninacoi .
60005009	Faith	Ama pi'pian tëranta' ina tahuërëtocosohuë' . Chiniquën cancantatoma' , sha'huitoco' pa'in . Yosëíchin natëco' . Co canpitaíchin parësitaramahuë' . Ya'ipi parti Yosë imarëhuasopita parësitarëhua' . Ina yonquiatoma' , chiniquën cancantoco' .
51003022	Recommendation	Patron marë' sacatohuatama' , noya natëco' . Ama nonpintocosohuë' . Co ni'pirinquëmaonta' , noya sacatoco' . Ama patronachin yonquicosohuë' . Sinioronta' ni'sarinquëma' . Ina yonquiatoma' , ya'ipi cancanëma quëran natëco' .
66017012	Description	Co'huara ocoiyatërasohuë' , chiniquën nanantapon . Co inaora hua'anëntaponhuë' . Shonca pomontërinso pochin shonca copirnoro'sa' ya'huapona' . Nisha nisha piyapi'sa' hua'anëntapona' . Yosë inimiconënso' nipirinhuë' chini chiniquën nanantarin . Copirnoro'santa' camaiarin . Napopianachin yonquiapona' . Yosë inimiconën natëtona' , piyapinënpitanta' camaiapona' ina natëcaiso marë' . Co hua'quiyahuë' hua'anëntapona' .
46002012	Grace	Imarëhuasopitaso' co nisha cancantërëhuahuë' . Yosë nohuanton , Ispirito Santo ya'coancantërinpoa' . A'chintinpoaso marë' a'patimarinpoa' . Ya'coancantohuachinpoa' , Yosë yonquirinpoaso' anitotërinpoa' .
59005001	Recommendation	Ma'huano'santa' pënëin yonqui'ina' . A'na tahuëri inapitaso' chiniquën parësitapi . Ina yonquiatona' , sëchina' , na'nëina' . Co hua'qui quëranhuë' parësitapona' .
66002010	Recommendation	Ipora tahuëri'sa' na'con parësitapiramahuë' , ama të'huacosohuë' . Sopai nohuanton , tashinan pëiquë po'moarinënquëma' . Yosë a'pocamaso marë' napotarinënquëma' . Hua'qui miachin parësitarama' . Yatëpapirinënquëmaonta' , ama a'pocosohuë' . Imamiatohuatamaco , nanpiantarama huachi .
54006011	Recommendation	Quëmaso' nipirinhuë' , api , Yosë imaran ni'ton , ama coriquirachin yonquiquësohuë' . Noya nicacasoachin yonquiquë' . Yosë pochin cancantëquë' . “ Inaso' nosoroatonco , catahuarinco , ” ta'ton , noya natëquë' . Ya'ipi piyapi nosoroquë' . Ma'sha onpoaponahuë' , chiniquën cancantëquë' . Ama yano'huitëquësohuë' . Oshaquëran nonquë' .
59005005	Sin	Isoro'paquë ma'huano'sa' nóya ya'huëpi . Nani ma'sha ya'huëtopi . Capa cancantacaisoáchin yonquipi . Nani ma'sha ya'huëtopirinahuë' , Yosëri ana'intarin huachi . Ohuacaro'sa' tëpacaso pochin nipon . Yatëparinso' co nitotatonahuë' , coshatápirinahuë' , tahuëri nanihuachina , a'nanaya hua'anëni huëcapairahuaton , tëparin huachi . Inapochachin ma'huano'sa' noya ya'huápirinahuë' , a'nanaya ayaro' tahuëri naniarin huachi .
66004004	Description	Inaquë cato shonca catapini ansiano'sa' tahuishi miachin huënsëapi . Huirichinachin a'mopi . Sopai minsëpi ni'ton , yancotë' oro quëran nininso' ayancotopi .
66018007	Description	Pita nicacaisoachin cancantopi . Ma'sharachin yonquiatona' , a'napita nocanpi ni'ton , Yosëri aparësichin . Parësitohuachina' , sëtapona huachi . Iporaso' cancanëna quëran yonquirapi . “ Quiyaso' nóya ya'huërai . Hua'an pochin nicatoi , co manta' pahuantërincoihuë' . Co quëyoron pochincoihuë' . Co onporonta' sëtaraihuë' , ” topirinahuë' .
60003007	Recommendation	Canpitanta' , iyaro'sa' , sa'ama' nosoroatoma' , noya ichiya'huëco' . Co canpita pochin chinipihuë' ni'ton , noya ni'toma' , oshaquëran nontoco' . Inapitanta' Quisocristo imapi ni'ton , canpitarë'quëma chachin Yosë huëntonënquë ya'conpi anta' . Inapitanta' nanpimiatapi huachi . Ina yonquiatoma' , sa'ama' noya nosoroco' . Co sa'ama' nosorohuatamahuë' , Yosënta' nontopiramahuë' , co natanatënquëmahuë' , co catahuaarinquëmahuë' .
54002012	Recommendation	Niyontonpatama' , quëmapi'sa' pënënchina' . Sanapi'saso' nipirinhuë' co pënëntacaso' ya'huërinhuë' . Ama quëmapi'sa' camaiinasohuë' , tënahuë caso' . Ta'tatona' , nataina' .
46001009	Faith	Yosë co naniantarinpoahuë' . Sha'huitërinpoaso pochachin catahuarinpoa' . Nani acorinpoa' hui'nin nohuitacaso marë' . Quisocristo chachin hua'anëntërinpoa huachi .
48005013	Recommendation	Canpitaso' , iyaro'sa' , Quisocristoíchin yonquico' . Ina marë' huëntonënquë aya'coninquëma' . Co iraca pënëntopiso' natëcaso' ya'huërinhuë' . Napoaponahuë' , co Yosë nohuantërinhuë' oshahuanacamaso' . Quisocristo imapatama' , co noyahuë' yonquiramaso' naniantacaso' ya'huërin . Ninosoroatoma' , nicatahuaco' noya cancantacamaso marë' . A'napita na'con na'con yonquico' .
59002012	Recommendation	Quisocristo imapatëhua' , co huachi sopai natëcaso' ya'huërinhuë' . Quisocristo nosororinpoa' ni'ton , ina natëarëhua' . Cancanënpoa quëran yonquirëhuasopita nitotaton , no'tëquën sha'huitarinpoa' . Co noyahuë' cancantohuatëhua' , ana'intarinpoa' . Ni'ton , piyapi nosoroatoma' , noya nico' , noya nontoco' .
46012005	Faith	Sinioro nohuanton , nisha nisha ninëhua' a'napita catahuacaso marë' . Nisha nisha nirihuarahuë' , ya'ipinpoa' Yosë natërëhua' .
45009005	Description	Shimashonënpoapitaso' noya quëmapi'sa' , Yosëri huayoninsopita . Ina quëran Quisocristo isoro'paquë o'mahuachina , Cotio sanapi quëran nasitërin . Inaso' Yosë chachin . Ya'ipiya hua'anëntërinpoa' . Ma noyacha inaso paya , tënëhua' . Amen .
47001006	Description	Canpitanta' Yosë nohuitacamaso marë' a'chintërainquëma' . Ina marë' aparësitërinacoi . Parësitapiraihuë' , Yosë catahuarincoi noya cancanta'huaiso marë' . Ina nitotatoma' , noya cancantoco' . “ Paono aparësitohuachinara , co yaa'porinhuë' . Yosëri catahuarin noya cancantacaso' . Catahuarinpoa' canpoanta' , ” topatama' , chiniquën cancantarama' , tënahuë .
47001021	Faith	Yosë chachin huëntonënquë aya'coninpoa' Quisocristo imacaso marë' . Acorinpoa' piyapinënpita nicacaso marë' .
44010015	Recommendation	— Noya capacaso' , tënahuë . Ma'sona Yosëri noya ni'ninso' , ama quëmari “ sopai ” itëquësohuë' . Co huachi tananpitacaso' ya'huërinhuë' , itërin .
66018009	Sin	Nisha nisha copirnoro'santa' anishacancantërinsopita sëtapona' . Huiquitërinso' nicatona' , na'nëpona' . Yosëri ana'intohuachin , na'nëpona' .
43014023	Faith	Napotohuachina , Quisosori itërin : — Co ya'ipi piyapi'sa' nanitopihuë' nohuitinacoso' . Insosona nosorohuachinaco , natëarinaco . Natëhuachinaco , Tata Yosëri nosoroarin . Ispirito Santori ya'coancantarin ni'ton , Yosë noya nohuitapi huachi . Canta' noya nohuitarinaco .
62004010	Grace	Co canpoara nosoropirëhuahuë' , Yosë na'con nosororinpoa' . Ina nohuanton , hui'nin chachin o'marahuaton , chiminin . Ya'huërënamënpoa' chiminin ni'ton , oshanënpoa' inquitarinpoa' . Inquitatonpoa' , nanan anoyatërinpoa' .
62001007	Faith	Yosëso' noyasáchin ninin . Tahuëri pochin cancantërin . Canpoanta' tahuëri pochin yonquihuatëhua' , Yosë nohuitarihua' . Naporahuaton , noya nini'tëhua' ya'huarihua' . Hui'nin chachin chiminin ni'ton , ya'ipi oshanënpoa' inquitarinpoa' . Huënainën quëran anoyacancantarinpoa huachi .
48004007	Grace	Napoaton co patroni piyapinënpita ni'ninso pochin ni'ninpoahuë' . Hui'ninpita pochachin a'naya a'nayanpoa' ni'ninpoa' . Hui'ninquënpoa' ni'ton , na'con catahuarinpoa' . Anoyacancantatonpoa' , noya ni'ninpoa huachi . Quisocristo imarëhua' ni'ton , noyasáchin yonquirinpoa' .
58001008	Faith	Hui'ninso' nipirinhuë' noya noya acorin . Ina nontaton , itapon : Quëmanta' Yosënquën ni'quëhuarë' , ya'ipiya hua'anëntaran huachi . Co onporonta' pipiaranhuë' . No'tëquënáchin pënëntaran .
43010033	Sin	— Co ina marë' na'piquë yatëparainquënhuë' . Yosë yaya'huërëtëranso marë' napotarainquën . Quëmaso' piyapi chachinquën niponahuë' , “ Yosë pochinco , ” toconan . Ina pochin nonan ni'ton , Yosë yaya'huërëtëran , itopi .
66014011	Description	Co onporonta' pën tacopiaponhuë' . Inaquë conainta' tomontápon . Parësitápona huachi . Co sanoarinhuë' . Insopitasona Yosë inimiconën natëhuachina' , mamanshiquë moshatohuachina' , chiniquën parësitapona' . Tahuërirë chachin , tashirë chachin parësitápona huachi . Co marcanën niacotacaso' ya'huërinhuë' , tënin .
47004001	Faith	Yosë nosoroatoncoi , acorincoi nanamën a'china'huaiso marë' . Ina yonquiatoi , chiniquën cancantarai .
58013006	Faith	Napoaton chiniquën cancantërëhua' . Yosë catahuarinpoa' ni'ton , co të'huarëhuahuë' . Piyapi'sa' ma'sha onpotopirinpoahuënta' , co të'huatarihuahuë' , tënëhua' .
45014003	Recommendation	Canpitaso' nosha ca'namaso marë' ama na'na'piro'sa' tëhuacosohuë' . Nosha a'poro'santa' co nocainpoaso' ya'huërinhuë' . Yosë noya ni'ninpoa' ni'ton , ama “ Sopainquëma' , ” ama ichinpoasohuë' . Quisocristo imapatëhua' , Yosë noya ni'ninpoa' . Napoaton canpoa capini co ninocanacaso' ya'huërinhuë' .
45015005	Grace	Yosëso' catahuarinpoa' ya'ipiya ahuantacaso' . Achinicancaninpoa' . Ina catahuainquëma' noya ninicatoma' ya'huëcamaso marë' . Quisocristo sha'huitërinpoa' ni'ton , ina pochin nico' .
58007027	Description	Co inaso' corto hua'ano'sa pochinhuë' . Inapitaso' oshahuanatona' , inahuara oshanëna marë'ton ma'sha tëpapi . Ina quëran piyapi'sa' oshanëna marënta' ma'sha tëpaantapi . Nani tahuëri naporápi . Quisocristoso' nipirinhuë' co oshahuanatonhuë' , co chiminacaso' ya'huërinhuë' . Inaora nohuanton , canpoa' ya'huërënamënpoa' chiminin . A'naroichin chiminaton , nanitërin ya'ipi oshanënpoa' inquitinpoaso' .
62003017	Sin	Quisocristo imarëhuasopita capini noya ninosorocaso' ya'huërin . A'naquën ma'sha pahuantohuachina' , catahuahua' . Capa capacaso' nipachin , capa a'mocaso' nipachin , quëtahua' . Co inapita catahuahuatëhuahuë' , co tëhuënchachin nosororëhuahuë' . Yosënta' na'con nosoropirinpoahuë' , co tëhuënchachin nosororëhuahuë' .
47005008	Faith	Napoaton co chiminacaso' të'huatëraihuë' , “ Chiminpatëhua' , Quisocristorë'quënpoa' ya'huëcontarihua' . Ina noya noya , ” tënai .
60002011	Recommendation	Nosororanquëma' , iyaro'sa' , ni'ton , pënënaranquëma' . Quisocristo imarama' ni'ton , co isoro'paquë ya'huëmiataramahuë' . Yosë'pa' ya'huëmiataramaso' . Napoaton ama ma'sha isoro'paquë ya'huërinsopitaráchin yonquicosohuë' . Isoro'paquë no'piápi , monshihuanapi , taparosachin nonatona' , capa cancantapi . Ama ina pochin , iyaro'sa' , cancantocosohuë' . Ina pochin cancantohuatëhua' , sopai minsëarinpoa' , co Yosë pochin cancantarihuahuë' .
60002017	Recommendation	Ya'ipi piyapi noya nontoco' . Imaramasopita capini noya ninosoroco' . Yosë të'huatatoma' , no'tëquën natëco' . Copirnonta' noya ni'co' .
44007025	Description	“ Cotioro'saso' iyahuëpita . Yosë catahuaarinco inapita nicha'ëca'huaso' , ” tënin Moisësë yonquinënquë . Cotioro'saso' nipirinhuë' nicha'ëcaso' co nitotopihuë' .
50003002	Violence	Ya'huërë' a'naquënso' nonpin nanan a'chinapi . “ Co Cotio marca niacotohuatamahuë' , co Yosë piyapinënquëma' nisaramahuë' , ” topi , nonpinatona' . Ni'niro'sa pochin cancantatona' , napopi . Ni'cona , nonpintochinquëma' . Co noyahuë' nisapi . Pa'sápatona' , nonpin nanan a'china'piapi . Ama pi'pian tëranta' inapita natëcosohuë' .
56001016	Sin	“ Yosë nohuitërahuë , ” topirinahuë' , co noyahuë' nipi . Ina marë' co tëhuënchachin imapihuë' , tënahuë . Co Yosëri noya ni'ninhuë' . “ Napoonpi , ” tënin . Co manta' yanatëpihuë' . Yosë a'poatona' , co pi'pisha tëranta' nanitopihuë' noya nicacaiso' .
45010002	Faith	Yosë yachinotopirinahuë' , co nanamën no'tëquën yonquipihuë' .
47001004	Grace	Ma'sona tëranta' onpohuatëhua' , ina catahuarinpoa' noya cancantahuaso marë' . Achinicancaninpoa' ni'ton , canpoanta' nanitërëhua' a'napita catahuacaso' . Inapitanta' ma'sha onpohuachina' , achinicancanarihua' . Yosë catahuarinpoaso pochachin inapitanta' catahuarëhua' .
55002015	Recommendation	Noyasachin niquë' Yosë noya ni'inquën . Yosë nanamën noya nitotaton , no'tëquën a'chinquë' . Ina marë' noya sacatohuatan , co Yosë'pa' tapanaranhuë' .
53002004	Description	Inaso' Yosë inimicotërin . “ Ama Yosë chinotocosohuë' . Ama manta' yonquicosohuë' . Casáchin natëco . Yosë ya'huërëtarahuë huachi , ” itarin . Yosë chinotopiso pëiquë chachin huënsëapon piyapi'sari chinotacaiso marë' . Pa'pi co noyahuë' nisarin . Chiniquën nanantaton , ya'ipi piyapi'sa' yacamaiapon .
49006004	Recommendation	Ya'huërë' canpitanta' , iyaro'sa' , hui'nama' oshaquëran pënënco' . Ama apira apira no'huicosohuë' . Apira apira no'huihuatama' , co natantochinachinhuë' cancantapona' . Co noyahuë' nipachina' , oshaquëran pënënco' noya nicacaiso marë' . Yosë nanamën noya a'chintoco' Quisocristo imaina' .
45008037	Grace	Inaso' nipirinhuë' , Quisocristo nosororinpoa' . Parësitapirëhuahuë' , nani tahuëri catahuarinpoa' sopai minsëcaso marë' . Nóya cancantarëhua huachi .
44026014	Violence	Ya'ipicoi no'paquë anotasocoi , Quisoso nontërinco . Cotio nananquë nontërinco , natanahuë . “ Saono , Saono , ¿ onpoatonta' aparësitaranco ? Ni'quë' . Cahuario yaa'pahuatëra , nara'huaya inëshin nininquë ohuanë' . Cahuariori no'huitaton to'tahuachina , aquëtë' iquitërin . Inapochachin quëmanta' no'huiranco ni'ton , aquë aquëtë' co noyahuë' cancantaran , ” itërinco .
66002009	Sin	Imaramacoso marë' na'con parësitëramaso' nitotërahuë . Co na'a ma'sha ya'huëtopirinquëmahuë' , Yosë nohuitacamasoachin cancantatoma' , sano cancantarama' . A'na tahuërinta' Yosë'pa' pa'patama' , co manta' pahuantarinquëmahuë' . Iporaso' nipirinhuë' a'naquën chiniquën pinorinënquëma' . “ Yosë piyapinëncoi quiyanta' , ” topirinahuë' , sopai imatona' , napopi .
46013006	Faith	A'na piyapi co noyahuë' nipachina , tëhuënchachin sëtarihua' . Co naporinso' yonquiatëhua' , a'napita sha'huitacaso' pa'yatarihuahuë' . No'tëquën yonquihuachina , canpoanta' noya cancantarihua' .
59001021	Recommendation	Napoaton ya'ipi co noyahuë' yonquiramasopita naniantoco' . Ama huachi oshahuancosohuë' . Yosë nanamën nani a'chintërinënquëma' . “ Caora , Sinioro , co nanitërahuë' noya nica'huaso' . Catahuaco , Sinioro , ” ta'toma' , nanamën yonquiráco' . Ina yonquihuatama' , nicha'ësarinquëma huachi .
46003006	Grace	Ni'co' . Iminpatëra , a'naso' sha'tërin . Ina quëran a'nanta' coidarin . Pacarapiton , i'shaquë oporapitërin noya papotacaso marë' . Nipirinhuë' , co inari ma'sha apapotërinhuë' . Yosë nohuanton , papotërin huachi . Inapochachin carinquëma'ton a'chintëranquëma' . Ina quëran Aporosënta' a'chintantarinquëma' . Nipirinhuë' , Yosëso' anoyacancantërinquëma' .
66014008	Sin	Ina quëran a'na anquëninta' paaton , sha'huirarin : — Iraca na'a oshahuano'sa' Papironiaquë ya'huëpi . Panca ninano' nipirinhuë' , Yosë nohuanton , ta'huantopi huachi . A'na tahuërinta' inapita pochin cancantopisopita ya'huapirinahuë' , Yosëri ana'intarin huachi . Pa'pi co noyahuë' yonquiatona' , na'a piyapi'sa' anishacancantopi ni'ton , ta'huantapi . Noyá ta'huantapi huachi , tënin .
43015014	Recommendation	Natëpatamaco , tëhuënchachin iyaparin pochin ni'saranquëma' .
62005021	Recommendation	Mamanshiro'sa' , iyaro'sa' , co moshacaso' ya'huërinhuë' . Inapochachin nonpin nanan tananpitoco' . Yosëichin chinotahua' . Nani huachi . Coansha
55003006	Sin	Na'a piyapi'sa' anishacancantapi . A'naya a'naya pëiquë paatona' , sanapi'sa' nonpintopi . Nonpintatona' , a'chintaponaraihuë' , a'naquën noya natanpi . “ Oshahuanco ni'ton , ana'intincoso' ya'huërin , ” ta'tona' , nisha nisha yonquiapi . Nani ma'sha nohuantatona' , co sano yonquiapihuë' .
49004015	Faith	Quisocristo nanamënso' nipirinhuë' no'tën nanan . Noya ninosoroatëhua' , inasachin nia'chintahua' . Inapohuatëhua' , oshaquëran Quisocristo pochin cancantarihua' . Inaso' na'con nosoroatonpoa' , inaora nonën pochachin ni'ninpoa' . Cancanënpoa pochin ninin . Cancanënpoa' capa naporini , co pi'pian tëranta' yonqui'itërihuahuë' . Inapochachin Quisocristo na'con nohuantërëhua' . Inasáchin natëcaso' ya'huërin .
49004003	Faith	Na'con , iyaro'sa' , yonquico' iyaparima pochachin ninosorocamaso' . Ispirito Santo catahuarinquëma' napopianachin yonquicamaso marë' . Ina catahuahuachinquëma' , co pi'pian tëranta' nino'huiaramahuë' . Noya nini'toma' , ya'huarama huachi .
44009005	Description	— ¿ Ma'ninquënta' quëmaso' , Sinioro ? itërin Saonori . — Ca Quisosoco , aparësitarancoso' . Imarinacosopita aparësitaran ni'ton , canta' aparësitaranco .
60003015	Recommendation	Ya'ipi cancanëma quëran Quisocristo yonquico' . Inaso' hua'anënpoa' ni'ton , chinotoco' . Nani tahuëriya chiniquën cancantoco' Quisocristo nanamën sha'huicamaso marë' . Ina quëran “ ¿ Onpoatomata' imarama' ? ” itohuachinquëma' , a'naroachin no'tëquën sha'huitarama huachi . Ama no'huitë pochin chiniquën nontocosohuë' . Oshaquëran , iyaro'sa' , pënënco' . Yosë yonquihuatama' , noya sha'huitarama huachi .
44007033	Recommendation	Napohuachina , Yosëri itantarin : “ Sapatën ocoiaton , ca chinotoco huachi . Apira ma'sona nicacamaso' sha'huichinquën , natanco . Isëquë nontaranquën ni'ton , isëquë chachin chinotancoso' ya'huërin , tënahuë .
62002024	Faith	Ya'nan imapoma' , no'tëquën a'chintërainquëma' . Ina cháchin imamiatoco' . Ina imapatama' , cancanëma quëran Tata Yosë nohuitarama' . Hui'nionta' noya nohuitarama huachi .
43008051	Faith	No'tëquën itëranquëma' . Natëhuatamaco , co onporonta' chimimiataramahuë' , itërin hua'ano'sa' .
66020011	Description	Ina quëran panca shira quënanahuë , huirichin nininso' . Inaquë Yosëri huënsëaton , piyapi'sa' ana'intarin huachi . Chini chiniquën nanantarin ni'ton , isoro'pa' , pi'iro'të' , inapita ta'huantapi huachi . Co huachi quënanarëhuahuë' .
46006013	Recommendation	Yosë cosharo' quëtërinpoa' capatëhua' chiniquën cancantahuaso marë' . Ina marë' anpopitë' acotërinpoa' . Nipirinhuë' , co inasachin yonquicaso' ya'huërinhuë' . A'na tahuëri Yosë nohuanton , cosharo' , anpopitë' , inapita ta'huantarin . Ni'ton , co coshatërëhuaso marë' oshahuanëhuahuë' . Noya coshatacaso' . Napoaponahuë' , co onporonta' monshihuanacaso' noyahuë' . Co Yosë nohuantërinhuë' monshihuanahuaso' . Co ina marë' nonënpoa' acotërinpoahuë' . Sinioro natëcaso marë' acorinpoa' . Nonënpoarë'quënpoa' nicha'ësarinpoa' .
45006011	Faith	Canpoanta' ama huachi sopai yonquia'ahuasohuë' . Quisocristo imarëhua' ni'ton , Yosëíchin natëahua' .
47002014	Faith	“ Ma noyacha Tata Yosëso paya , ” tënahuë . Quisocristoichin imapatëhua' , Yosë siempre catahuarinpoa' sopai minsëcahuaso marë' . Ina marë' “ Yosparinquën , ” itërahuë . Ya'ipi parti paatoi , Quisocristo nanamën a'chinarai . Pimo hua'sai' së'cotëtërinso pochin Quisocristo nanamën nahuinarin . A'chintatoi , na'a piyapi'sa' anitotërai .
62001005	Grace	Noya nanan Quisocristo anitotërincoi . Ina nanan chachin sha'huitaranquëma' . “ Yosëso' noyasáchin ninin . Tahuëri pochin cancantërin . Co pi'pisha tëranta' tashi pochin cancantërinhuë' , ” itërincoi .
43006037	Grace	A'naquën Tata Yosë nohuanton , imasarinaco . Insosona imapachinaco , co onporonta' a'pararahuë' .
58013001	Recommendation	Ya'ipi imaramasopita capini noya ninosoroco' . Iyaparima pochin ni'co' .
58007025	Grace	Napoaton nanitërin noyá nicha'ëinpoaso' . “ Quisocristoíchin anoyacancantërinpoa' , ” ta'tëhua' , Yosë imarëhua' . Ina pochin cancantohuatëhua' , ya'ipiya quëran nicha'ësarinpoa huachi . Iporahuanta' Quisocristo nanpiárin catahuainpoaso marë' . Nani tahuëri canpoa marë' Yosë nontárin .
43019015	Violence	— Co quiyaso' nohuantëraihuë' . A'naroachin atëpatëquë' . Corosëquë apatanantëquë' chimiin , itopi hua'ano'sari . — Canpita hua'anëma' nipirinhuë' , atëpachi , ¿ ti ? itërin . — Nomano copirnoíchin natërai quiyanta' . Co a'na hua'an ya'huëtërincoihuë' , itopi .
45011005	Grace	Inapochachin iporanta' a'naquën Cotioro'sanpoa' Yosë huëntonënquë ya'conëhua' . Nosoroatonpoa' , Yosë aya'coninpoa' .
66017002	Sin	Na'a copirnoro'sa' ina natëtona' , co noyahuë' nisapi . Monshihuaninso pochin cancantatona' , Yosë naniantapi huachi . Piyapinënpitanta' ina imatona' , co noyahuë' nicacaisoachin yonquiapi , itërinco .
45012010	Recommendation	Imaramasopita capini noya ninosoroco' . Iyaparima pochin nini'co' . Ama “ Caso' noya noyaco , ” tocosohuë' . A'napita yonquiarapitoma' , noya nonapico' .
45008014	Faith	Ispirito Santo natëhuatëhua' , Yosë hui'ninpoa chachin nisarihua huachi .
66012003	Description	Ina quëran a'na ma'sha inapaquë ya'norin , niantarahuë . Pánca ya'huan pochin niponahuë' , ina quëran panca panca ninin . Nantëhuan . Quëhuashin nisahuaton , canchisë motën ya'huëtërin , shonca pomohuaninso' . A'naya a'naya motënquë hua'an pochin yancotëtërin .
45008017	Faith	Hui'ninpoa' nipatëhua' , na'con na'con catahuarinpoa' . A'na tahuëri Yosë'pa' noya acoarinpoa huachi . Quisocristo acotërinso pochin acotarinpoa' canpoanta' . Imarëhuaso marë' aparësitopirinënpoahuë' , inapochachin inarë'quënpoa' noya noya ya'huëcontarihua huachi .
54005017	Recommendation	A'naquën ansiano'sa' noya noya pënëntapi . Paatona' , nani tahuëri a'chinápi , pënëntápi . Inapita noya noya ni'co' .
46008007	Sin	Canpitaso' nitotopiramahuë' , a'naquëmaso' co ya'ipi cancanëma quëran natëyatëramahuë' . Iraca mamanshi chinotopiramahuë' , Quisocristo imapatamara , mamanshi a'porama huachi . A'popiramahuë' , a'naquëma' ipora huanta' pi'pian yonquiatoma' , të'huatarama' . “ Nosha mamanshi marë' acopiso' ca'patëhua' , mamanshi chachin chinotarëhua' . Napoaton ina nosha ca'patëhua' , oshahuanarëhua' nimara , ” tënama' a'naquëma' . Napoapomarahuë' , ca'patamara , “ Oshahuanarihua' nimara , ” ta'toma' , co noyahuë' cancantarama' .
43015002	Grace	A'na së'paquën co nitohuachinahuë' , nishitëtahuatë' , të'yatërë' . A'naquënso' nipirinhuë' pi'pian nitërin . Ina së'para'huain pi'pian niquitërë' na'con na'con nitacaso marë' . Co niquitohuatërahuë' , co noya nitërinhuë' . Inapochachin a'naquën “ Imarai ” topirinahuë' , co natërinacohuë' ni'ton , Yosëri co noyahuë' ni'nin . Nipirinhuë' , insosona tëhuënchachin imapachinaco , Yosëri noya ni'sarin . Nara niquitërëso pochin , ina nohuanton , pi'pian ma'sha onporin noya noya cancantacaso marë' .
60005003	Recommendation	Pënëntohuatama' , iyaro'sa' , ama chiniquën nontocosohuë' . Ama hua'an pochin cancantatoma' , camaitocosohuë' . Yosë acorinquëma' a'chintëramasopita catahuacamaso' . Napoaton noya yonquiatoma' , noya nico' inapitanta' inachachin nonainquëmaso marë' .
52004013	Recommendation	Nanpiantacasonta' , iyaro'sa' , a'chinchinquëma' , nitotoco' . Quisocristo imarëhuasopita chiminpatëhua' , nanpiantarihua huachi . Ya'huërë' co imapisopitasohuë' nipirinhuë' , quëmopinën chiminpachinara , sëtopi . “ Co onporonta' quënantarihuahuë' , ” ta'tona' , sëtápi . Ama inapita pochin sëtacaso marëhuë' canpitaso' a'chinchinquëma' .
58011029	Description	Ina quëran ya'ipi Cotioro'sa' noya pipipi huachi . “ Yosë catahuarinpoa' , ” ta'tona' , Quëhuai marë aquëtëran pa'pi . Pancai' niponahuë' , Yosë nohuanton , a'naroachin yaninantë' pochin nimarin pëntonacaiso marë' . Iquipito sontaro'saso' nipirinhuë' co nanitopihuë' pëntonacaiso' . Imatopirinahuë' , iiri imotërin , chimiitopi huachi .
44007020	Description	Naporo' , iyaro'sa' , Moisësë nasitërin huachi . Yosëri noya ni'nin . Pa'pini nosororin ni'ton , cara yoqui po'orahuaton , pëinënquë acanopitërin .
58005002	Grace	A'naquën piyapi'sa' co aquëtë' Yosë quiricanën nitotatonahuë' , co noyahuë' nipi . Inapita huë'pachinara , corto hua'ani co chiniquën nontërinhuë' . Inanta' piyapi ni'ton , sopairi yaminsërin . Napoaton oshaquëran pënënin .
45013012	Recommendation	Hua'qui' piyapi'sa' co noyahuë' nicatona' , tashi pochin cancantopirinahuë' . Iporaso' Sinioro tahuërinën ya'caritëriarin . Napoaton ama tashi pochin cancantahuasohuë' . Noyasáchin niahua' sopai minsëcaso marë' .
49006009	Recommendation	Ya'huërë' hua'ano'sanquëmanta' , piyapi camaihuatama' , noya nontoco' . Ama no'huicosohuë' . Yosë ni'sarinquëma' canpitanta' . Inaso' hua'anëntërinpoa' . Ya'ipinpoa' ina natëcaso' ya'huërin . Co ma'huano'sa' noya noya ni'ninhuë' . Cancanënpoa quëran huarë' yonquirëhuasopita nitotërin .
45012015	Recommendation	A'napita na'con yonquico' . Canpitaora ninatanamaso pochin cancantoco' . Noya cancantohuachina' , ina marë' canpitanta' noya cancantoco' . Sëtohuachina' , inanta' yonquico' . Sëtaton pochin cancantatoma' , noya nontoco' ama aquëtë' sëchinasohuë' .
45002005	Sin	Canpitaso' nipirinhuë' co natantochinachinhuë' cancantërama' . Co oshanëma' yaa'poramahuë' . Napoaton ayaro' tahuëri chini chiniquën ana'intarinquëma' . Naporo' ya'ipi piyapi'sa' no'tëquën ana'intarin huachi .
44014019	Violence	Napoaponahuë' , co hua'qui quëranhuë' nisha cancantatona' , Paono no'huipi huachi . Cotioro'sari huëcapairahuatona' , anishacancantopi . A'naquën Antioquia quëran huë'pi . A'napitanta' Iconio quëran huë'pi . Huë'sahuatona' , Paono , Pirnapi , inapita sha'huirapipi . — Isopita nonpintëro'sa' . Huëco' tëpa'ahua' , itopi . — Noyahua' , topachinara , Paono mapi . Masahuatona' , na'piquë të'yaratona' , tëpapirinahuë' . Ohuararahuatona' , ninano' intonquë të'yatonpi . “ Nani chiminin huachi , ” ta'tona' , inaquë patopi huachi .
43013021	Description	Naporo' Quisoso sëtërin . Chiniquën sëtárin . — No'tëquën sha'huitëranquëma' . Shonca catonquëma' ca'tanpiramacohuë' , a'naquëma' yasha'huirapiaramaco , itërincoi .
48003022	Faith	Co insonta' nanitërinhuë' no'tëquën natëcaso' . Ya'ipinpoa' oshahuanëhua' . Ina marë' ana'intinpoaso' ya'huërin , tënin Yosë quiricanën quëran . Napoaton Quisocristoráchin nanitaparin anoyacancantinpoaso' . Inasachin imapatëhua' , Yosë noya ni'sarinpoa' .
66011007	Violence	Cara pi'ipi miria pënëntapona' . Nani noyá pënëntohuachina , Yosë inimiconën ya'noarin huachi . Sopai hua'anëni chachin a'parinso' . Pa'pini' maninposo pochin Yosë imapisopita yatëparin . Yosë nitotaponahuë' , — Nani catoya'pi pënëntërin huachi . Co huachi aquëtë' pënëntacaso' ya'huërinhuë' , tënin . Napoaton inimiconënpita huë'sahuatona' , quira nisapi huachi . Catoya'pi minsërahuatona' , tëparapi huachi .
58003014	Faith	Iraca Quisocristo natërëhua' . Chiminaquë huarë' noya imahua' . Co a'pohuatëhuahuë' , Quisocristorë'quënpoa' ya'huëcontarihua huachi .
45008010	Faith	Ipora huanta' canpoara co noyahuë' yonquiatëhua' , co nanitërëhuahuë' Yosë pochin cancantacaso' . Nipirinhuë' , Quisocristo ya'coancantohuachinpoa' , anoyacancantërinpoa' . Ni'ton , Yosë noya ni'ninpoa huachi .
44007052	Sin	Na'a pënëntona'piro'sa' pënëntopirinahuë' , shimashonëmapitari aparësitopi . “ A'na tahuëri noya noya nininso' o'mararin . Inaso' Yosëri a'paimarinso' , ” itatona' , no'tëquën ninopirinahuë' , tëpapi . Ina quëran Cristo chachin o'mahuachina , canpitanta' sha'huirapitoma' , atëpatërama' .
48005021	Sin	Co noyahuë' yonquihuatëra , a'napita ma'shanënpita noyaparë' , yatëpatërë' , no'pirë' , pita na'huëcasoráchin yonquirë' , naporë' . Iraca pënënanquëma' . Iporanta' pënëantaranquëma' . Inapohuatëhua' , co Yosë huëntonënquë ya'conarihuahuë' . Ina pochin nipisopita co Yosë'pa' pantarapihuë' .
43012036	Faith	Carinquëma' a'pintaranquëma' . Co'huara pa'shantatërasocohuë' , natëco . Natëhuatamaco , canpitanta' tahuëri pochin cancantarama huachi , itërin . Ina tosahuaton , pa'nin huachi . Co huachi a'ninquëchin iratërinhuë' .
58003002	Faith	Yosëri acohuachina , no'tëquën natërin . Iraca Moisësënta' Yosë natëton , ya'ipi piyapinënpita hua'anëntërin .
56003006	Grace	Quisocristo anoyacancantërinpoa' ni'ton , Ispirito Santo a'patimarinpoa' ya'coancantinpoaso marë' . Noyá ya'coancantohuachinpoa' , na'con catahuarinpoa huachi .
44004036	Description	Naporo' a'na quëmapi ya'huërin . Cosi itopiso' . Ca'tano'sari nisha nininën acorin . Pirnapi itopi . Pirnapiso' achinicancana'pi tapon naporin . Inaso' Nihui huënton quëmapi , Chipriquë hua'huatërinso' .
48006009	Recommendation	Ama Yosë naniantatëhuahuë' , noya niahua' . Noya nicacaso' ama amiahuasohuë' . Chiniquën cancantohuatëhua' , Yosë noya ni'sarinpoa' . Ina marë' ayaro' tahuëri acanaarinpoa' .
48002019	Faith	Iraca canta' pënëntërinso' imapirahuë' , co nanitërahuë' no'tëquën natëca'huaso' . Co ina imato noya cancantërahuë' . Oshahuanato , chimipi pochin cancantërahuë . Napoaton iraca pënëntërinso' naniantërahuë Yosëichin yonquica'huaso marë' .
66011001	Recommendation	Ina quëran mitro pochin nininso' quëtërinaco a'nica'huaso marë' . — Yosë chinotopiso pëi' a'niconquë' . Misa'huaya chinotopiquënta' a'niquë' . Nani a'nirahuaton , piyapi'sa' Yosë chinotapisopita pichiquë' .
66014004	Description	Noyápiachin cancantapi . Co pi'pisha tëranta' oshahuanacaiso' yonquiapihuë' . Yosëichin yonquiapi . Insëquësona Quisoso pa'pachin , imasápi . Isoro'paquë ya'huëpirinahuë' , nani Yosëri nicha'ërin inasachin chinotacaiso marë' . Nani tahuëri Quisoso chinotapi huachi .
66009007	Description	Na'a piyapi'sa' aparësitapona' . Panca sëquërë pochin ya'notona' , chiniquën pa'sapi . Cahuarioro'sa' quira nicacaiso marë' quëpapiso pochin pa'sapi . Piyapi'sa' minsëapi ni'ton , oro quëran yancotëtapi . Naporahuaton , piyapi pochin ya'piratapi .
60002016	Recommendation	Yosëichin chini chiniquën nanantërin . Ina hua'anëntërinpoa' . A'naquënso' nipirinhuë' co no'tëquën yonquipihuë' . “ Yosëíchin natëcaso' ya'huërin . Co copirnoso' natëcaso' ya'huërinhuë' , ” toconpi . Ama ina pochin yonquicosohuë' . Copirnonta' natëco' . Co natëhuatamahuë' , co noyahuë' ninama' . Yosë piyapinënquëma' ni'toma' , noya natëco' .
54004010	Faith	Ina marë' paatëhua' , Yosë nanamën sha'huirárëhua' . Parësitarihuarahuë' , a'chinarihua' . Yosëichin ninarihua' . Inaso' nanpiarin . Ya'ipi piyapi nicha'ëcaso' nohuantërin . Natëhuatëhua' , anoyacancantatonpoa' , nicha'ësarinpoa huachi .
58010029	Sin	Yosë hui'nin chachin a'pohuatama' , aquë aquëtë' ana'intinquëmaso' ya'huërin huachi . Quisocristo canpoa marë' chiminin . Huënainën a'parin anoyacancantinpoaso marë' . Inapoaton , nasha nanan quëtërinpoa' imacahuaso marë' . A'naquënso' nipirinhuë' imapirinahuë' . Ina quëran Quisocristo a'popi huachi . Huënainën quëran anoyacancantopirinahuë' , nisha cancantatona' , ina huënainën chachin tëhuapi . Ispirito Santori nosoropirinhuë' , co pi'pian tëranta' yanatëpihuë' . Inapitaso' Yosëri chini chiniquën ana'intarin .
43020021	Grace	— Oshanëma' , iyaro'sa' , nani inquitëranquëma' ni'ton , sano cancantoco' . Tatahuë a'parincoso pochachin canpitanta' a'pararanquëma' . Piyapi'sa' a'chintacamaso marë' a'pararanquëma' , itërincoi .
65001016	Sin	Yosëso' noya nosoropirinpoahuë' , inapitaso' ma'sha onpohuachinara , ina no'huipi . Co sano cancantopihuë' . Ma'sona tëranta' yonquihuachinara , nipi . Co noyahuë' cancantatona' , napopi . “ Quiyaso' noya noya nitotërai , ” ta'tona' , chiniquën nonconpi . Co piyapi nosoroaponaraihuë' , noyasha nontopi . Inahuara canacaiso marë' napotopi .
66006015	Description	Ya'ipi piyapi'sa' pa'yanahuatona' , ta'arapi . Copirnoro'sa' , hua'ano'sa' , sontaro camairinsopita , ma'huano'sa' , chinirinsopita , inapita Yosë të'huatatona' , ta'arapi . Motopi'pa' ta'arahuatona' , na'pi nanino'saquë ya'conapi na'picaiso marë' . Patrono'sa' piyapinënpitarë chachin panca na'pianaro'saquë na'pirapi .
66021008	Sin	A'napitaso' nipirinhuë' parësitápona huachi . Ayaro' tahuëri na'a piyapi'sa' pënquë pa'sapi huachi . Huancanachin a'popisopita , co natëpisopitahuë' , cancanëna' ayatopisopita , tëpatona'piro'sa' , monshihuaninsopita , pënotono'sa' , mamanshi chinotopisopita , nonpina'piro'sa' , inapita pënquë pa'sapi huachi . Panca pën tënëntápaquë chachin pa'sapi huachi . Inaquë parësitápona huachi . Huaranca huaranca pi'ipinta' nipirinhuë' inaquë chimimiatërinso pochin co onporonta' pipiapihuë' , parësitápona huachi .
44022016	Recommendation	Napoaton ama hua'quiquësohuë' . Apira miachin huaniquë' . “ Quisoso imasarahuë huachi , ” ta'ton , aporihuanquë' . Ina nontohuatan , oshanën inquitarinquën , ” itërinco , tënin Paono .
66009008	Description	Aihuan ni'ton , sanapi pochin aintapi . Tanan ni'ni pochin natëtapi .
55002024	Recommendation	Sinioro piyapinënpoa' nipatëhua' , co no'huitacaso' ya'huëtarinpoahuë' . Noya nontacaso' ya'huërin . Noya nitotatëhua' , a'chintahua' . No'huipirinpoahuë' , ama no'huiahuasohuë' . Oshaquëran nontahua' .
51002005	Faith	Co canpitataquë ya'huaporahuë' , nosoroatënquëma' , nani tahuëri yonquiranquëma' . Noya nini'toma' , ya'huarama' . Co nisha nisha yonquiaramahuë' . Ya'ipi cancanëma quëran Quisocristo natëarama' . Ina marë' nóya cancantërahuë . Ma noyacha Yosë catahuarinquëma' ni'ton , noya yonquiatoma' , imamiatarama paya , tënahuë .
60003012	Sin	Noya nipatama' , Sinioro a'paiarinquëma' . Ina nontohuatama' , natanarinquëma' . Nipirinhuë' , co noyahuë' nipatama' , co Sinioro tahuërëtarinquëmahuë' , tënin quiricanënquë .
53002013	Faith	Canpitaso' nipirinhuë' , iyaro'sa' , imarama' . Quisocristo nosororinquëma' . Iraca quëra huarë' ninotënquëma' , Yosë acorinquëma' huëntonënquë ya'conacamaso marë' . No'tën nanan natëhuatama' , Ispirito Santo anoyacancantarinquëma' Yosë pochin cancantacamaso marë' . Ina yonquiato , Yosë nontërahuë . “ Ma noya , Sinioro , inapitaso' nicha'ëran ni'ton , Yosparinquën , ” itërahuë , Yosë nontato .
66022011	Recommendation	A'naquën natanaponaraihuë' , co natëapihuë' . Co noyahuë' cancantatona' , co noyahuë' nisapi . Yosë a'pohuachina' , aquë aquëtë' co noyahuë' cancantapi . A'naquënso' nipirinhuë' noya cancantatona' , noya noya nisapi . Yosë pochin cancantohuachina' , noya noya imasapi huachi , itërinco .
44002038	Faith	Napotohuachinara , Pitrori itërin : — Ya'ipi co noyahuë' yonquiramasopita naniantatoma' , Yosë pochin cancantoco' . “ Quisocristo imarahuë , ” ta'toma' , aporihuanco' . Ina imapatama' , Yosë oshanëma' inquitarinquëma' . Ina quëran Ispirito Santo aya'coancantarinquëma' canpitanta' .
52005015	Recommendation	A'napita ma'sha onpotohuachinquëma' , ama yai'huërëtocosohuë' . Nani tahuëri noya nontoco' . No'huipirinënquëmaonta' , nosoroatoma' , catahuaco' . Canpita capini ninosoroatoma' , ya'ipi piyapi'sa' nosoroco' .
45001027	Sin	Quëmapi'santa' co huachi sa'ina' nohuantopihuë' . Quëmapi capini ninayapi . Ina marë' na'inpi . Yosëri ana'intarin huachi . Cancanënanta' tapipi huachi .
50002018	Recommendation	Tëpahuachinaco , ama sëtocosohuë' . Ca pochachin noya cancantoco' .
44003019	Recommendation	Napoaton , iyaro'sa' , ya'ipi co noyahuë' yonquiramasopita naniantatoma' , Yosë pochin cancantoco' oshanëma' inquichinquëma' . Ina quëran achinicancanarinquëma' noyapiachin cancantacamaso marë' .
66021025	Description	Inatohua' co huachi tashiarinhuë' . Ya'coanaro'sa' co huachi oncotapihuë' .
43006054	Faith	Coshatërëso pochin yaya'coancantaranquëma' . Ina quëran Yosë nohuitatoma' nanpiarama huachi . Ayaro' tahuërinta' ananpitantaranquëma huachi .
43019011	Sin	— Co Yosë nohuantërinhuë' naporini , co manta' quëma nanitapaitoncohuë' . Tëpahuatanco , ina marë' oshahuanaran . Nipirinhuë' , Cotio hua'ano'sa' na'con na'con oshahuanapi , itërin .
59002017	Faith	Napoaton “ Canta' Yosë natërahuë , ” tapomarahuë' , co piyapi'sa' catahuahuatamahuë' , topinan quëran nonsarama' . Co tëhuënchachin imaramahuë' .
45008003	Sin	Iraca Yosë pënënpirinpoahuë' . Co noyahuë' cancantatëhua' , co nanitërëhuahuë' no'tëquën natëcaso' . Ina quëran hui'nin chachin isoro'paquë a'paimarin . Piyapi chachin nasitimarin . Co oshahuanaponahuë' , oshanënpoa' inquitinpoaso marë' o'marin . Isoro'paquë ya'huapon , piyapi niponahuë' , inari sopai minsërin huachi . Noyasáchin ninin . Napoaton canpoanta' co sopai natëcaso' ya'huërinhuë' .
60003014	Recommendation	A'na tahuëri nipirinhuë' imaramaso marë' aparësitohuachinënquëma' , ama të'huatocosohuë' . “ Quisocristo marë' parësitarëhua' , ” ta'toma' , noya cancantoco' . Yosë noya catahuarinquëma' ni'ton , ama pa'yancosohuë' .
51003021	Recommendation	Pa'pinarinta' oshaquëran pënëina' . Apira apira no'huihuachina' , hui'ninpitari co huachi nohuantapihuë' natëcaiso' . “ Natëpirahuë' , no'huiárinco , ” ta'tona' , co huachi natërapihuë' .
66018002	Sin	O'marahuaton , chiniquën nonin . — Nani huachi Papironia ta'huantërin . Panca ninano' niponahuë' , ta'huantërin huachi . Inaquë sopairo'sa' , hua'yano'sa' , inapita ya'huapona huachi . Soporo'santa' inaquë pa'sapi huachi .
62002022	Sin	A'naquën nonpin nanan a'chinapi . “ Quisososo' co Cristohuë' . Co Yosë hui'ninhuë' , ” toconapona' . Napoatona' , Quisocristo inimicotapi . Tata Yosënta' a'poapi huachi .
46011027	Sin	Ina marë' niyontonpatama' , ama , iyaro'sa' , topinan quëran ca'cosohuë' . Ama nisha nisha yonquiatoma' , o'ocosohuë' . Nisha nisha yonquiapomarahuë' , o'opatama' , Quisoso tëpana'piro'sa pochin cancantarama' . Pa'pi oshahuanarama' .
59002020	Faith	Co no'tëquën yonquiramahuë' . “ Canta' imarahuë , ” tapomarahuë' , co cancanën mapatamahuë' , topinan quëran nonsarama' . Co cha'ësaramahuë' .
43018003	Description	Corto hua'ano'sa' , Parisioro'sa' , inapita nani sha'huitoonin . Natanahuatona' , sontaro'sa' , ponisia , inapita a'papi Quisoso macacaiso marë' . Nansa , sahuëni , inapita quëpapi . Tashi' ni'ton , nanparin , yonarin , inapitanta' quëpapi . Cotasëri quëparahuaton , a'notërin .
53003003	Grace	Tata Yosëso' nipirinhuë' co onporonta' naniantërinpoahuë' . Achinicancaninpoa' . Sopai yaminsëpirinpoahuë' , ina ni'sarinpoa' . Catahuarinpoa' sopai minsëcahuaso' .
44007021	Description	Ina quëran aipiran acohuachina , Yosë nohuanton , copirno hui'nini chachin manin aso'socaso marë' . Hua'huin pochin ni'nin .
66008005	Description	Ina quëran anquëni Yosë chinotopiquë ya'caritahuaton , na'a pënaya' ma'parin . Ma'parahuaton , sënanquë acorahuaton , isoro'paquë të'yatërin huachi . Të'yatohuachina , a'naroachin huira pochin natanahuë . Chiniquën tënëntërin . O'corinta' huënsha huënsha' tarin . Naporahuaton , panca ocohua pa'nin . Nani huachi Yosëri ana'intarin , tënahuë .
66018003	Sin	Papironiaro'sari notohuaro' piyapi'sa' anishacancantopi . Ina pochin cancantatona' , copirnoro'sa' , piyapinënpitanta' co noyahuë' nipi . Monshihuaninso pochin nicatona' , Yosë naniantopi huachi . Ma'huano'santa' ina pochin yonquiatona' , nani ma'sha canapi , tënin anquëni .
44026021	Violence	Ina a'chinahuëso marë' Cotioro'sa' no'huirinaco . Yosë chinotopiso pëiquë masahuatonaco , yatëpapirinacohuë' ,
55004004	Sin	Yosë no'tëquën noninso' a'porahuatona' , piyapi yonquirinso' natëapi huachi .
43006064	Faith	Nipirinhuë' , a'naquëma' co natëramacohuë' , itërin . Iraca quëra huarë' ya'ipi piyapi'sa' yonquirinsopita nitotërin . A'naquën co yanatëtopihuë' . A'nanta' yasha'huirapirin . Ina nitotaton , napotërin .
43013026	Description	— Iso cosharo' i'shirahuato , quëtarahuë . Insosona quëtohuato , yasha'huirapiarincoso' nitotëquë' , itërinco , osháquëran nontatonco . Ina tosahuaton , i'shirahuaton , Cotasë Iscarioti quëtërin . Simon hui'nin inaso' .
54006020	Recommendation	No'tëquën , api , Quisocristo nanamën a'chintëranquën . Ama naniantatonhuë' , noya imaquë huachi . Nonpin nanano'saso' nipirinhuë' ama natanquësohuë' . Nisha nisha nonpi . “ Ya'ipiya nitotërahuë , ” topirinahuë' , co Yosë nanamën nitotopihuë' .
44017005	Violence	A'naquën Cotioro'saso' nipirinhuë' , co yanatëpihuë' . “ Na'a piyapi'sa' Quisoso imasapi huachi , ” ta'tona' , apiratopi . Apiratatona' , no'huipi . Caniquë pa'sahuatona' , no'huitërayaro'sa' , chirotëro'sa' , inapita nontonpi . — Huëco' . Paono , Sirasë , inapita maahua' . Ana'intahua' , ta'tona' , piyapi'sa' aniyontonapi . No'huitërarahuatona' , Casono pëinënquë pa'pi . Inaquë Paono yacaparin ni'ton , macacaiso marë' pa'pi . Ya'coana papaatahuatona' , ya'conpirinahuë' ,
62005016	Sin	A'naquën Yosë imamiataponahuë' , a'na tahuëri pi'pian naniantaton , co noyahuë' ninin . Co Yosë a'poaponahuë' , oshahuanin . Inapita marë' Yosë nontahua' anoyacancanchin . A'naquënso' nipirinhuë' imapirinhuë' , co noyahuë' yonquiaton , Yosë a'pomiatërin huachi . A'pomiatohuachina , Yosëri tananpitërin . Chiminpi pochin ni'nin . Co inapita yonquiato , pënënaranquëmahuë' . Yosëri a'porin huachi .
43013020	Faith	No'tëquën sha'huitëranquëma' . Carinquëma' a'paranquëma' piyapi'sa' a'chintacamaso marë' . Natëhuachinquëma' , natëarinaco canta' . A'paranquëma' ni'ton , natëinënquëma' . Insosona natëhuachinco , Yosënta' natëarin huachi . Ina a'paimarinco , itërincoi .
58012028	Faith	Huëntonënquë chachin aya'coninpoa' . Inapaquë pa'patëhua' , co onporonta' ta'huantarihuahuë' . Ni'ton , “ Yosparinquën , Sinioro , ” itahua' . Ya'ipi cancanënpoa quëran inasachin yonquia'ahua' . Noya cancantatëhua' , natëahua' . Ipora huanta' Yosëri no'tëquën ana'intarin ni'ton , të'huatacaso' ya'huërin . Pënquë ma'sha ahuiquitërëso pochin ya'ipi co noyahuë' nininsopita ana'intarin huachi .
44019013	Description	Ya'huërë' a'naquën Cotioro'saso' nisha nisha ninanoquë pa'sápatona' , na'con pënotapi . Sopairo'sa' yaa'papi anta' . Paono nicatona' , yanonanpi . A'naquënso' Cotio ansiano hui'ninpita , Isipo itopiso' . Canchisë hui'ninpita chachin napopiso' . Co Quisoso imaponaraihuë' , sopairi ya'coancantërinso' nontopi .
44015040	Grace	Paonoso' nipirinhuë' Sirasë nontërin ca'tanacaso marë' . Yapa'pachina , Quisoso imapisopitari Yosë nontopi . — Isopita pa'pachina' , Sinioro , a'paiquë' noya pa'ina' . Nosoroaton , catahuaquë' noya a'chiina' , itahuatona' , a'papi . A'pahuachinara , pa'pi huachi .
63001008	Recommendation	Ni'cona nonpintochinënquëma' . Inapita pochin cancantohuatama' , topinan quëran imapoma' . Co Yosë'pa' acanaarinquëmahuë' . Nipirinhuë' , ya'ipi cancanëma quëran imapatama' , Yosë nóya acanaarinquëma huachi .
66011006	Violence	Iraca pënëntona'piro'sa' nani ma'sha napopi piyapi'sa' ayonquicaiso marë' . Inapochachin catoya'pi Yosëri a'parinso' nani ma'sha nanitapaarin . Yosë nontahuachin , cara pi'ipi miria co o'nanaponhuë' . Inapotatona' , pënëntápona huachi . Tëquëionta' nontahuachin , huënai' taranapon . Ina quëran Yosë nohuanton , chiniquën canio acorarin Yosë yonquicaiso marë' .
44008021	Sin	Co Yosë pochin cancantëranhuë' ni'ton , co pi'pisha tëranta' Yosë nanamën imaranhuë' .
43017010	Faith	Ya'ipi imarinacosopita imarinënquën quëmanta' . Quëmari hui'nanpita pochin cancantëran . Napopianachin imarinënpo' . Noya natërinaco ni'ton , piyapi'sa' noya ni'sarinaco .
45003012	Sin	Co Yosë iranën pa'tëramahuë' . Pëshonama huachi . Co a'nayanquëma tëranta' noya ninamahuë' .
50002003	Recommendation	A'naquën chiniquën nanan nohuantopi . Inasáchin yonquiatona' , a'napita nocanpi . “ Caso' noya noyaco , ” topi yonquinëna quëran . Canpitaso' nipirinhuë' ama ina pochin cancantocosohuë' . A'napita noya noya ni'co' .
66001013	Description	Huancanachin quëmapi huaniarin , ni'nahuë . Piyapi pochachin niponahuë' , noya noya ya'norin . Naporopi a'mosahuaton , oro pochin nininso quëran të'tëtëntaquëchin nitonporin .
66022003	Faith	Inaquëso' co huachi ana'intinpoaso' ya'huaponhuë' . Tata Yosë ya'huëmiatarin . Quisosorë chachin hua'anëntarinpoa huachi . Nani tahuëri piyapinënpoapita ina chinotárihua' .
60004007	Recommendation	Ayaro' tahuëri , iyaro'sa' , nani ya'cariarinpoa' . Napoaton ama nisha nisha yonquicosohuë' . Sano yonquiatoma' , Yosë nontáco' .
44014026	Grace	Ina quëran botiquë pa'sahuatona' , Antioquiaquë paantapi . Ya'huëpiquë chachin paantapi huachi . Canquirahuatona' , Quisoso imapisopita ayontonahuatona' , ya'ipi sha'huitopi .
46007028	Recommendation	Napoaponahuë' , sanapi nohuantohuatama' , maco' . Noya sa'acaso' . Inapochachin nano'santa' yaso'yahuachina' , noya nisapi . So'yatohuachina' , co ina marë' oshahuanpihuë' . Nipirinhuë' , hua'huina' ya'huëtohuachina' , aparësitohuachinënquëma' , na'con na'con sëtarama' . Co nohuantërahuë' canpitaso' na'con parësitacamaso' .
49006012	Sin	Inimiconënpoa' co piyapi pochin quënanëhuahuë' . Sopai hua'anso' yaminsërinpoa' . Na'a sopairo'santa' ina natëtona' , yacamairinënpoa' . Co quënanpirëhuahuë' , yonquinënpoa quëran yacamairinpoa' co noyahuë' nicacaso marë' . Iporaso' notohuaro' piyapi'sa' tashi pochin cancantatona' , sopai natëpi huachi . Inari camairin ni'ton , pa'pi co noyahuë' yonquipi .
59001005	Recommendation	“ ¿ Ma'cha ipora niiya ? ” topatama' , Yosë nontoco' noya anitochinquëma' . Siempre Yosë nontacaso' ya'huërin . “ ¿ Onpoatocha ma'sha onporahuë paya ? ” topatama' , ina nontoco' no'tëquën ayonqui'inquëma' . Co nosororinpoaso' apiratërinpoahuë' . Inaora nohuanton , catahuarinpoa' . Nontërëhuaso marë' co no'huirinpoahuë' . Catahuarinpoa' no'tëquën yonquicaso marë' .
52005019	Recommendation	Ispirito Santo ya'coancantërinquëma' . Cancanëmaquë nontohuachinquëma' , a'naroachin natëco' . Ni'co' . Pën noya orotohuachina , noya napëntërë' . Inapochachin Ispirito Santo yacatahuarinpoa' noya cancantacaso marë' . Ama pën atacopirëso pochin ina naniantocosohuë' .
58009002	Description	Në'mëtë' , sha'huëtë' , inapita quëran nipi . Cato' coarto ya'huërin . Ya'natimarinso' noya coarto topi . Inaquë panca nanparin pochin nininso' ya'huërin . Misanta' ya'huërin . Inaquë pana'huaya acorin , Yosë pëinën marë' acorinso' .
66003018	Recommendation	Napoaton pënënanquëma' . Chiniquën nontoco catahuainquëma' . Ni'co' . Oro a'pëhuatëra , ya'ipi në'huë inquirin . Orosachin quëparitërin , noyasáchin nininso' . Inapochachin canpitanta' nontoco catahuainquëma' noya yonquicamaso marë' . Na'con pahuantarinquëma' Yosë pochin nicacamaso' . Casachin yonquico Yosë noya ni'inquëma huachi . Carinquëma' catahuaaranquëma' noyapiachin cancantacamaso marë' . Yonquihuatamaco , huirichin a'morëso pochin noya nisarama huachi . Somaraya pochin cancantërama' ni'ton , co tëhuënchachin nohuitëramacohuë' . Nimirioquë acorayatërëso pochin anoyacancanchinquëma' cancanëma quëran nohuitamacoso marë' .
62005013	Faith	Canpitaso' Quisocristo natërama' . “ Inaso' Yosë hui'nin ni'ton , imasarahuë huachi , ” topatama' , huëntonënquë nani aya'coninquëma' . Ina nohuitatoma' , nanpimiatarama huachi . Ina nitotacamaso marë' ninshitaranquëma' . Napoaton chiniquën cancantoco' . “ Nani Yosë nohuitërahuë huachi , ” ta'toma' , imaco huachi .
43007018	Faith	A'naquënso' inaora yonquinën quëran a'chinpachina , co Yosë yonquirinhuë' . Piyapi'sari noya nicacaiso marë' nohuantërin . Caso' nipirinhuë' Yosëíchin yonquiato , no'tëquën a'chinahuë . Yosëíchin imaina' , tënahuë . Co nonpintëranquëmahuë' .
47004007	Grace	Co canpoaso' chiniquën nanantarihuarahuë' , Yosë nohuitatëhua' , a'napitanta' catahuarëhua' ina nohuitacaiso marë' . Ni'co' . Yonsha , huë'ëta , inapita no'pa quëran nipi ni'ton , co ya'huëmiatërinhuë' . A'naroáchin ya'quihuachina , co noyatërinhuë' . Napoonin . Inapochachin canpoanta' co chiniquën cancantopirëhuahuë' , Yosë catahuarinpoa' noya nicacaso' . A'napitanta' nicatonpoa' , yonquiapi . “ Ma noyacha Yosëri catahuarin paya . Co catahuarinhuë' naporini , co ina pochin cancanchitonahuë' , ” tosapi .
45012019	Recommendation	Nosoroatënquëma' , iyaro'sa' , oshaquëran pënënanquëma' . Ama i'huërëtocosohuë' . Tananpitoco' Yosëri ana'inchin . “ Co noyahuë' nipisopita cari ana'intarahuë . No'tëquën ana'intarahuë , ” tënin Yosë . Quiricanënquë naporin .
43008054	Faith	— Casachin sha'huirahuë naporini , topinan quëran napo'itohuë' . Nipirinhuë' , Tata Yosë noya ni'ninco . Canpitanta' “ Ina chinotërai , ” topiramahuë' .
45014020	Recommendation	Ama ca'namaso marë' a'napita anishacancantocosohuë' . Ya'ipi cosharo' noya capacaso' . Co manta' a'pocasohuë' . Nipirinhuë' , a'naquën co ina nitotatonahuë' , ca'pachina' , co noyahuë' cancantapi . Napoaton co yaca'pachinahuë' , tananpitoco' cancanëna quëran yonquipiso' natëcaso' .
43019040	Description	Quisoso nonën masahuatona' , morinquë noya so'pinpi . No'morain pimóchin nininsoquë noya pashitahuatona' , so'pinpi . Inapotatona' , Cotioro'sa' chimipi pa'pitopi , inachintopiso' .
58010034	Faith	Tashinan pëiquë po'mohuachinara , co të'huatatomahuë' , nicapoma' pa'nama' . Paatoma' a'carama' , catahuarama' . Canpitanta' imaramaso marë' ma'shanëma' osërëtopirinënquëmahuë' , co sëtëramahuë' . Co aquëtë' ma'sha yonquiramahuë' . “ Yosë chachin nohuitërëhua' . Nasha cancan quëtërinpoa' . Co insonta' nanitërinhuë' osërëtinpoaso' , ” ta'toma' , nóya cancantërama' .
44013023	Grace	Iraca chachin Yosëri sha'huitërin : “ A'na tahuëri Tapico' shin nicha'ësarinquëma' , ” itërin shimashocoro'sa' . Iporaso' , iyaro'sa' , nani Quisoso a'paimarin nicha'ëinpoaso marë' . Sha'huitërinso chachin a'paimarin .
46002009	Faith	Yosë nosorohuatëhua' , noya noya catahuarinpoa' . Inapaquënta' noya tapatarinpoa' . Piyapi'sa' co onporonta' ina pochin ni'chinpihuë' . Co incari tëranta' natanpihuë' . Yosë noya yonquirinpoaso' co insonta' inahuara nitotopihuë' , tënin quiricanënquë .
45008011	Grace	Ispirito Santo ya'coancantërinpoa' . Yosë hua'yanën chachin ni'ton , achinicancaninpoa' Yosë pochin cancantahuaso marë' . A'na tahuërinta' Yosë ananpitantarinpoa huachi . Quisocristo ananpitantarinso pochachin ananpitantarinpoa' canpoanta' . Ispirito Santo ya'coancantërinpoa' ni'ton , nonënpoarë'quënpoa chachin nanpiantarihua huachi .
45008016	Faith	Ispirito Santo chachin cancanënpoa quëran anitotërinpoa' . “ Hui'ninpita pochachin Yosë ni'ninquëma' , ” itërinpoa' .
48006007	Recommendation	Ni'cona sopai nonpintochinquëma' . Co Yosë tëhuacaso' ya'huërinhuë' . Co insoari tëranta' nanitërinhuë' Yosëso' nonpintacaso' . No'tëquën , iyaro'sa' , yonquico' . Ma'sha sha'patëra , inachachin nitërin . Co nisha nitërinhuë' .
45011022	Grace	Ma noyacha Yosë nosororinpoa paya . Co natëpisopitahuëso' nipirinhuë' chiniquën ana'intarin . Inasachin imapatëhua' , nosoromiatarinpoa' . Nipirinhuë' , naniantohuatëhua' , a'poarinpoa' canpoanta' .
59005007	Recommendation	Napoaton , iyaro'sa' , aparësitohuachinënquëma' , ama i'huërëtacamaso' yonquicosohuë' . A'na tahuëri Sinioro o'mararin . Naporo' ya'ipiya no'tëquën ana'intarin huachi . Ma'sha sha'patëra , co a'naroachin manëhuë' . O'nanpachina , oshaquëran papotarin huachi . “ Oshaquëran cayahuachin , mapatëhua' , ca'sarëhua' , ” ta'ton , hua'anëni ninararin .
55001016	Grace	Onisiporoso' nipirinhuë' co naniantërincohuë' . Nomaquë huë'sahuaton , yonisápatonco , quënaninco . Co të'huatatonhuë' , tashinan pëiquë ni'quirinco . Na'aro' achinicancaninco . Ina marë' ya'ipi pëinënquë ya'huërinsopita nosororahuë . Tata Yosëri na'con catahuain , tënahuë .
62002028	Faith	Ipora quëra huarë' , iyaro'sa' , Quisocristo imamiatoco huachi . Inapohuatama' , o'mantahuachin , co tapa ya'huëtarinquëmahuë' . Co pa'yanaramahuë' .
48005016	Recommendation	Ispirito Santo , iyaro'sa' , natëco' catahuainquëma' , tënahuë . Ina catahuahuachinquëma' , co noyahuë' yonquiramaso' naniantarama' . Inapita naniantatoma' , nóya nisarama' .
54001015	Grace	No'tëquën sha'huitaranquëma' . Ya'ipi piyapi'sa' natëina' . Quisocristo isoro'paquë o'marin oshahuano'sa' anoyacancantacaso marë' . Caso' na'con na'con oshahuanpirahuë' , anoyacancantërinco .
49006010	Faith	Nani , iyaro'sa' , pënënanquëma' . Yosë imatoma' , nani tahuëri ina nontoco' achinicancainquëma' . Inaso' chini chiníquën nanantaton , ya'ipiya nanitaparin ni'ton , catahuarinquëma' .
46010012	Recommendation	A'naya a'nayanquëma' ni'cona oshahuantama' . “ Caso' noya piyapico . Co onporonta' Yosë a'poarahuë' , ” ama tocosohuë' . Ni'cona sopai nonpintochinquëma' .
58010014	Grace	A'naromarëáchin chiminaponahuë' , anoyacancantërinpoa huachi . Ya'ipi imarëhuasopita oshanënpoa' inquitatonpoa' , noyápiachin cancan quëtërinpoa' .
43010031	Violence	Ina natanahuatona' , naquëranchin na'piro'sa' maantapi . Tëpacaiso marë' maantapirinahuë' ,
46011003	Description	Isonta' , iyaro'sa' , a'chinchinquëma' nitotoco' . Co insonta' inaora nohuanton ya'huërinhuë' . Siempre natëcaso' ya'huërin , tënahuë . Sanapi'saso' so'ina' natëina' . Quëmapi'santa' Quisocristo natëina' . Quisocristoso' siempre Tata Yosë natërin .
58011036	Violence	A'naquëonta' Yosë imapi ni'ton , tëhuapi , ahuëpi , catinaquë tonpopi , tashinan pëiquë po'mopi , napotopi .
58006019	Faith	Ni'co' . Botiquë pa'pachinara , a'na tahuëri panca ihuan nacapipi . Chiniquën co'sacaitërin . Naporo' hua'na quëquën nininso' te'yaitopi . Acopoi' no'paquë ni'toromahuachina , sano yanponin huachi . Co co'sacairi tëranta' chi'huincarinhuë' . Inapochachin canpoanta' a'na tahuëri ma'sha onporëhua' , parësitërëhua' , sëtërëhua' , naporëhua' . Inapohuatëhua' , Yosë yonquia'ahua' . “ Inaso' no'tëquën nontërinpoa' . Nicha'ësarinpoa huachi . Co onporonta' naniantarinpoahuë' , ” topatëhua' , sano cancantarihua' . Yosë co quënanarihuarahuë' , inapaquë ya'huárin . Inaso' hua'na pochin ni'ton , achinicancanarinpoa' . Ina yonquihuatëhua' , co nisha nisha yonquiarihuahuë' .
49005011	Recommendation	A'naquën tashi pochin cancantatona' , co noyahuë' nipi . Topinan quëran ya'huërapi ni'ton , ama inapitarë'quëma' nipayacosohuë' . Oshaquëran pënënco' . Noyasachin nipatama' , a'napita ni'sarinënquëma' . Inapotatoma' , catahuaco' ama huachi oshahuanacaso' nohuanchinasohuë' .
59004011	Recommendation	Ama , iyaro'sa' , nipinocosohuë' . Ama coisë pochin cancantatoma' , a'napita no'huicosohuë' . Pi'pisha tëranta' nanan ya'huëhuachin , ama apancatahuatoma' , sha'huirapicosohuë' . Quisocristo imarama' ni'ton , iyaparin pochachin ninosorocaso' ya'huërin . Pinopatama' , co nosoroaramahuë' . Yosë pënënpirinpoahuë' . “ Ya'ipi piyapi nosoroco' , ” itopirinpoahuë' , “ Co nosorocaso' ya'huërinhuë' , ” ta'toma' , pinorama' . Canpitaora yonquinëma quëran yapënëntatoma' , co Yosë natëramahuë' .
66021021	Description	Ya'coanaro'santa' noyapiachin . Huirina'pi quëran nipiso' . Caninta' oro quëran chachin ya'huërin . Orosachin niponahuë' , i'hua i'huanánshin quënantërë' .
58003006	Faith	Quisocristoso' nipirinhuë' co inpriatohuë' . Yosë hui'nin chachin ni'ton , chini chiniquën nanantërin . Pa'pin natëton , nóya hua'anëntarinpoa huachi . Napoaton chiniquën cancantatëhua' , chiminaquë huarë' Quisocristo imahua' . “ Co naniantarinpoahuë' , ” ta'tëhua' , noya cancantahua' . Imamiatohuatëhua' , piyapinënpita nisarihua huachi .
45012009	Recommendation	Ya'ipi piyapi'sa' nosoroco' . Cancanëma quëran huarë' nosoroco' . Co noyahuë' ninamasopita a'poco huachi . Noyasachin nico' .
66011013	Violence	Naporo chachin panca ocohua pa'sarin . Pa'pachina , notohuaro' pëiro'sa' ohuatërin . Canchisë huaranca piyapi'sa' chiminpi huachi . A'napitaso' pa'pi të'huatapi . “ Yosë nohuanton , naporin , ” tosapi .
48003020	Description	Nipirinhuë' , Apran nontohuachina , co anquëni a'paimarinhuë' . Co piyapi tëranta' a'parinhuë' sha'huitacaso marë' . Yosëri chachin no'tëquën sha'huitërin .
43019010	Description	— Copirnoco nipirahuë' , co yanontërancohuë' , ¿ ti ? Ca nohuantohuato , ocoiaranquën . Nohuantohuato , atëpataranquën . Co ina nitotëranhuë' , ¿ ti ? itërin .
44008032	Description	— Iso' , iyasha , nontapirahuë' , ma'ta' tëninso' co nitotërahuë' , itahuaton , quirica nontërinso' a'notërin nontacaso marë' . Yosë quiricanën masahuaton , Pinipiri nontërin . Nontaton , itapon : Tëhuënchachin co tëpacaso' ya'huëpirinhuë' , yatëpahuachina' , co manta' taponhuë' . Ohuica pochin ta'tápon . Ni'cochi . Ohuica tëpahuachinara , co na'nërinhuë' . Ohuica'huayanta' ya'ihuachinara , co na'nërinhuë' . Inapochachin ina quëmapi yatëpahuachina' , co manta' taponhuë' .
44013021	Description	Ina quëran “ Copirno nohuantërai huachi , ” topachinara , Yosëri Saono acorin . Inaso' Mincamin huënton piyapi , Quisë hui'nin . Catapini shonca pi'ipi Saono hua'an ya'coninso' .
56001010	Sin	Na'a quëmapi'sa' co yanatëpihuë' . Inahuara yonquinëna quëran a'chinapi ni'tona' , topinan quëran nonsápi . Cotioro'sa' pënëntërinso' imatona' , yanonpinapi . A'naquëonta' co Cotioro'sa pochin yonquiaponahuë' , nisha nisha nonsapi .
44010012	Description	Inaquë nani ma'sha ya'huërin . Tananquë ya'huërinsopita , pëhuara pochin nininsopita , anpiantëhuano'sa' , inapita ya'huërin , ni'nin .
43017022	Grace	Quëma nohuanton , noyapiachin cancantërahuë . Imarinacosopitanta' ya'coancantarahuë noyapiachin cancantacaiso marë' . Ina quëran a'na huënton pochin napopianachin yonquiapi . Canpo pochachin cancantapi huachi .
55001013	Faith	No'tëquën , api , a'chintëranquën . Inachachin quëmanta' a'chinquë' . “ Quisocristoichin anoyacancantërinpoa' , ” ta'ton , inasachin natëquë' . Ina nosoroaton , a'napitanta' nosoroquë' .
43002006	Description	Inaquë saota orinan ya'huërin , na'pi quëran nininso' . Pánca orinan , a'na orinainchin catapini lata pochin ya'coninso' . Cotioro'sa' hui'sëcaiso marë' acopiso' .
46015034	Recommendation	Ama , iyaro'sa' , huë'ërëso pochin cancantocosohuë' . No'tëquën yonquiatoma' , noyasachin nico' . A'naquëma' co Yosë nohuichatëraramahuë' . Ina yonquiatoma' , tapanacamaso' ya'huërin . Napoaton pënënaranquëma' .
49004002	Recommendation	Co inquënpoa tëranta' noyasáchin yonquirëhuahuë' ni'ton , ama a'napita nocanhuansohuë' . Ama no'huiahuasohuë' . Oshaquëran nontahua' . Ma'sha onpoarihuarahuë' , ahuantahua' . A'napita ma'sha onpotohuachinpoa' , ama yai'huërëtahuasohuë' . Co noyahuë' nipirinahuë' , nosoroatëhua' , noya nontahua' .
65001023	Recommendation	Ni'co' , iyaro'sa' . Ma'sha pënquë anotohuachina , a'naroachin manë' ama huiquitacaso marëhuë' . Inapochachin piyapi'sa' na'con pënënco' ama parësitopiquë paacaiso marëhuë' . A'naquënso' nipirinhuë' sopai pochin cancantatona' , co noyahuë' nipi . Inapitanta' nosoroatoma' , pënënco' . Nipirinhuë' , ama pi'pian tëranta' inapita pochin cancantocosohuë' . Napopiso' ama yonquicosohuë' . Ni'cona sopai minsëchinquëma' canpitanta' .
45008028	Grace	Yosë nosorohuatëhua' , noyasachin yonquiarinpoa' . Ma'sha onpohuatëhuara , na'con catahuarinpoa' . Pi'pian parësitapirëhuahuë' , ina nohuanton , parësitërëhua quëran noya noya pipiarëhua' . Achinicancaninpoa' ni'ton , noya noya imarihua huachi . Nani acorinpoa' ina nohuitahuaso marë' .
45016019	Recommendation	Canpitaso' nipirinhuë' noya natërama' , natantërahuë . Ina marë' noya cancantërahuë . Na'con yonquico' noya nicacamaso' . Ama oshahuanamaso' yonquicosohuë' .
58009004	Description	Në'mëtë' ya'cariya misa'huaya pochin ya'huërin , oro quëran nipiso' . Inaquë yonarin pochin pimochin nininso' a'pëpi tomontacaso marë' . Acohuana Yosë caposonën ya'huërin . Aipiran oro quëran achinpitopiso' . Acoporaonta' oro quëran achinpitopi . Caposo acopoana tasa'huaya oro quëran nipiso' ya'huërin . Inaquë pi'pian cosharo' Yosë inapa quëran a'paimarinso' po'morin . Mana itopiso' . Aaron pitananëonta' inaquë po'morin . Inaso' chiminaponahuë' , Yosë nohuanton , inaora papotantarin piyapinënpita yonquicaiso marë' . Naporahuaton , cato' na'pitëa'huayanta' inaquë acopi . Inaquë Yosë pënëntërinso' nani ninshitopi . Iraca nanan topiso' .
45003027	Faith	Napoaton co inso tëranta' nocanacaso' ya'huërinhuë' . Co canpoara cha'ërëhuahuë' . “ Quisocristo ca marë' chiminin , ” topatëhua' , ina nicha'ësarinpoa' . Co no'tëquën natëpirëhuahuë' , nicha'ërinpoa' .
43014010	Faith	Yosëso' ca Tatahuë . Ina pocháchinco ninahuë . Co ina , iyasha , natëyatëraranhuë' , ¿ ti ? A'chintohuatënquëmara , co caora yonquinëhuë quëran a'chinahuë' . Yosë yonquirinso chachin yonquiato , a'chintaranquëma' . Ina nohuanton , nani ma'sha nanitaparahuë .
44016022	Violence	Huanipapisopitanta' no'huitatona' , Paono ahuëpi . Chirinchiro'sarinta' camaipi . — Ai'nanpiratahuatoma' , ahuëpico' , itopi . Ai'nanpiratahuatona' , naraquë ahuëpipi . Chiniquën ahuëpipi .
43013034	Recommendation	Iporaso' nasha pochin pënënaranquëma' noya ninosorocamaso marë' . Nosororanquëmaso pochachin imaramacosopita capininta' ninosoroco' .
47005001	Grace	Ni'co' . Pëi' në'mëtë quëran nipachinara , co hua'quirinhuë' . Natëricho quëran pëihuachinara , noya noya ninin . Inapochachin nonënpoanta' co ya'huëmiatarinhuë' . Chiminpatëhua' , Yosë'pa' pa'patëhua' , nasha nonënpoa' quëtarinpoa' . Co piyapinpoa' nasitërëhuaso pochin nirihuahuë' . Noya noya nininso' quëtarinpoa' . Co onporonta' chanatarihuahuë' .
43012044	Faith	Ina quëran Quisosori chiniquën a'chintantarin ya'ipiya natanacaiso marë' . — No'tëquën a'chintëranquëma' . Natëhuatamaco , co casachin natëaramacohuë' . Tata Yosënta' natëarama anta' . Ina a'paimarinco .
44009013	Description	Ananiasëso' nipirinhuë' co yapa'ninhuë' . — Ina quëmapiso' , Sinioro , pa'pi co noyahuë' , topi natantërahuë . Quirosarinquë quëma imarinënquënsopita chiniquën aparësitërin .
55003002	Sin	Piyapi'sa' niapiratapi . Co huachi a'napita yonquiapihuë' . Coriquirachin cancantapi . A'napita nocanapi . “ Caso' noya noyaco , ” ta'tona' , a'napita co noyahuë' ni'sapi . Nipinosapi . Yosënta' tëhuaapi . A'shina' , pa'pina' , inapita co natërapihuë' . Nani ma'sha quëtopirinahuë' , co ina marë' “ Yosparinquën , ” co itapihuë' . Ma'sharachin yonquiatona' , a'na nohuantërachinapona' . Co Yosë chinotapihuë' .
45005009	Grace	“ Corosëquë huënainën pa'nin . Oshanënpoa marë' chiminin , ” topatëhua' , Yosë noya ni'sarinpoa huachi . Napoaton ayaro' tahuërinta' catahuarinpoa' . Naporo' tahuëri co noyahuë' nipisopita chiniquën ana'intarin . Imarëhuasopitaso' nipirinhuë' co ana'intarinpoahuë' . Quisocristo chachin nicha'ësarinpoa huachi .
45014014	Sin	Ya'ipi cosharo' noya capacaso' . Co manta' a'pocaso' ya'huërinhuë' . Sinioro Quisoso imato , naporahuë . Ina sha'huirinso' . Napoaton nitotërahuë . A'naquënso' nipirinhuë' co ina nitochatërapihuë' . “ Co Yosë nohuantërinhuë' nosha capacaso' , ” topirinahuë' , noya capacaso' nipirinhuë' . Inapitaso' co nanitopihuë' capacaiso' .
54004006	Faith	Nani pënënanquën . Ina nanan a'chintohuatan , noya nisaran . Quisocristo noya ni'sarinquën . Cosharo' achinirinposo pochin Yosë nanamën achinicancanarinquën . No'tëquën a'chintërainquën ni'ton , noya imasaran .
