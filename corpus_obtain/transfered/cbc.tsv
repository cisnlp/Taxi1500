62003016	Faith	Jesucristo marĩrẽ camainetõũ̶ ãnirĩ yucu̶pãĩpu̶ riayupi . Tie jũ̶gori cariape merẽ marĩ masĩña ãmeo mairĩqũẽ majũ macããjẽrẽ . Bairi Jesucristo marĩrẽ cũ̶ caĩñamairĩcãrõrẽ bairo marĩ cũ̶ã marĩ yarã camasãrẽ ãmeo mairotiya .
43013001	Grace	Judío majã bose rũ̶mu̶ Pascua * caetaparo , jĩcã rũ̶mu̶a ru̶sawu̶ merẽ . Cũ̶ pacu̶ cũ̶ cacũrĩcã rũ̶mu̶ caetaro , jããrẽ pitiri cũ̶ pacu̶ Dios tu̶pu̶ átí cũ̶ caãniápére masĩcõãwĩ merẽ Jesús . Bairi ati yepa macããna marĩ cũ̶ yarãrẽ marĩ maimajũcõãwĩ Jesús . Bairo jeto marĩ maicõã ninucũgu̶mi tocãnacã rũ̶mu̶a .
58003017	Sin	¿ Noa menarẽ Dios cuarenta cũ̶marĩ majũ cũ̶ asia ãñuparĩ ? Naa ãñupã na carorije wapa jũ̶gori desierto cayucu̶manopu̶ cayasiricarã .
60001014	Recommendation	Tunu bairoa Dios pũnaarẽ bairo caãna ãnirĩ caroaro cũ̶ tũ̶gopeoya . Tirũ̶mu̶pu̶ marĩ Pacu̶ Diore masĩẽna roro mu̶jãã rupau̶ caborore bairo jeto mu̶jãã caátatore bairo átiãmerĩcõãña .
45011032	Grace	Bairo ĩgu̶ ñiña : Nipetiro camasã na cabaibotioro ĩñarĩ jĩcãrõ tũ̶ni cabuicu̶narẽ bairo na cũñupĩ Dios . Camasãrẽ tocãnacãũ̶pu̶rea jĩcãrõ tũ̶ni na ĩñamaigu̶ , tore bairo na cũñupĩ .
66006006	Description	Baparicãnacãũ̶ caãna cacatirã seres majã watoapu̶ atore bairo caĩrĩjẽ bu̶su̶riquere yu̶ tũ̶gowu̶ : “ Camasã jĩcã rũ̶mu̶ na cawapataro cãrõ wapacu̶tiya jĩcã kilo trigo * poca . O itia kilo cãrõ wapacu̶tiya jĩcã rũ̶mu̶ paarique wapa . Cabaimiatacũ̶ãrẽ , u̶se oco bairi roarique u̶se cũ̶ã nicõãgaro . Yasietigaro , ” bairo bu̶su̶riquere yu̶ tũ̶gowu̶ .
59004010	Recommendation	Bairo mu̶jãã tocãnacãũ̶pu̶a marĩ Quetiupau̶re , “ Cañuecũ̶ yu̶ ãniña . Bairi bopacooro ñiñagu̶ , ” qũĩ bu̶su̶qũẽnoña . Bairo mu̶jãã caĩrõ , marĩ Quetiupau̶ pu̶ame mu̶jãã netõõgu̶mi . Cũ̶ caĩñajoro caãnimajũrãrẽ bairo mu̶jãã ãnio joroque mu̶jãã átigu̶mi .
44017031	Grace	Tunu bairoa jĩcã rũ̶mu̶ ati yepa macããna nipetirore cũ̶ caĩñabesepa rũ̶mu̶rẽ cũñupĩ Dios . Bairi caũ̶mu̶ caroaro cariape caĩñabesepau̶ cũ̶ãrẽ cũ̶ cũñupĩ . Cũ̶ , caũ̶mu̶ cariacoatacu̶ cũ̶ caãnimiatacũ̶ãrẽ , tunu cũ̶ catioyupi Dios . Bairo cũ̶ cũ̶ cacatioro jũ̶gori nipetiro camasã pu̶ame cũ̶ , caĩñabesepau̶ cũ̶ caãnierẽ masĩcõãñama , ” na ĩ quetibu̶ju̶yupu̶ Pablo to macããnarẽ .
43019002	Description	Bairo soldaua pu̶ame Jesure cũ̶ baperi bero , pota juarica beto mena cũ̶ ru̶poare peowã . Tunu bairo cũ̶ átiri , apero cũ̶ jutiro jããwã cajũãrõ quetiupau̶ rey cũ̶ cajãñanucũrõ ũno majũrẽ .
54005014	Recommendation	Torena , cawãmarã rõmirĩ cawapearã caãna yoaro mee na manapu̶ cu̶paro . Bairo manapu̶ cu̶tiri yua , na pũnaa cu̶paro . Na pũnaa pacoa na ãmarõ . Aperã na pesua roro na caátiere ĩñarĩ , roro na na bu̶su̶paio joroque carorije macããjẽ jetore na átiãmerĩcõãto .
43014011	Faith	Mu̶jãã cũ̶ã cariape masĩña yu̶ Pacu̶ mena yu̶ caãnierẽ . Bairi yu̶ Pacu̶ cũ̶ã yu̶ mena cũ̶ caãnierẽ masĩña . Bairo baiena cũ̶ã , jĩrĩãpu̶ra mu̶jãã yu̶ caáti ĩñonucũrĩjẽrẽ ĩñarĩ , mu̶jãã cũ̶ã cariapea masĩña .
66020014	Violence	Cabero riaricaro cawãmecu̶tore , bairi cariaricarã na caãno cũ̶ãrẽ azufre mena caũ̶rĩrapu̶ recõãwĩ Dios . Pu̶gani cãrõ marĩ cariaetiparore bairo ĩ , peeropu̶ recõãwĩ yua . Bairi ti peeropu̶ caáná pu̶ame cacatitunurĩcãrã nimirãcũ̶ã , pu̶gani carianemorãrẽ bairo baiwã . Jĩcãni riari bero , tunu roro popiye rianemorĩcãrõ ãmu̶ ti peero .
58009026	Description	Tore bairo átaje caãnipee caãmata , Cristo capee tocãnacã cũ̶ma riacõã ninucũbujiou̶mi ati yepare Dios cũ̶ caqũẽnorõ beropu̶ina . Bairopu̶a , tore bairo átaje caãnipee mee niña . Ati yu̶tea catu̶sari yu̶teare Cristo pu̶ame cũ̶ majũ yucu̶pãĩpu̶ jĩcãnia riajãnañupĩ , cũ̶ yarã caãniparã yaye wapare na netõõbojagu̶ . Pu̶gani cãrõ cũ̶ carianemopee mee niña .
44013018	Description	Bairo na átiri bero , cuarenta cũ̶marĩ majũ desierto * cayucu̶manopu̶ na caãno , dope bairo na cabairijere nu̶cãcõãñañupũ̶ Dios .
46011033	Recommendation	Bairo cabairoi , yu̶ yarã yu̶ camairã , di rũ̶mu̶ ũno neñapori Jesucristo riagu̶ jũ̶goye cũ̶ cau̶gariquere tũ̶goñarĩ mu̶jãã cau̶gari rũ̶mu̶ caãno tocãnacãũ̶pu̶rea ãmeo yuri , jĩcãrõ u̶ganucũña .
66006012	Violence	Ti tunua ju̶gooturicaro jĩcã wãmo cãnacãrõ bero macããtõrẽ tũ̶gãwonewĩ tunu Cordero . Bairo cũ̶ caáto , yu̶ caĩñajoro yua , nocãrõ tutuaro majũ ati yepa yuguiwu̶ . Muipu̶ u̶mu̶reco macããcũ̶ cũ̶ã yaticoámí . Bairi yua ati yepa pu̶ame naitĩãpeticoápú̶ . Boori jutiro cañiirõ netõrõ majũ ati yepa naitĩãcoápú̶ . Muipu̶ ñami macããcũ̶ cũ̶ã jũãũ̶ , rií cuire bairo jẽñacoámí .
58011035	Violence	Aperã carõmia cũ̶ã na yarã cariayasicoatana na caãnimiatacũ̶ãrẽ , Dios cũ̶ camasĩrĩjẽ jũ̶gori tunu na catio joroque cũ̶ caánarẽ yarãcu̶supa . Aperã cũ̶ãrẽ na pesua popiye na baio joroque na átiepeyupa . “ Diore mu̶jãã catũ̶gou̶sarijere mu̶jãã cajãnaata , mu̶jããrẽ jãã pajĩãreetigarã , ” na pesua na na caĩmiatacũ̶ãrẽ , narẽ na capajĩãgaro ẽñotaesupa . Dios mena catũ̶goñatutuarã ãnirĩ bairo baiyupa . “ Marĩ cariaro beropu̶ tunu catiri roque , caroaro netõjãñurõ marĩ ãnajẽ cu̶tigarã , ” ĩ tũ̶goñarĩ tore bairo baiyupa .
44016037	Violence	Bairo cũ̶ caĩrõ tũ̶gomicũ̶ã , atore bairo na ĩñupũ̶ Pablo quetiuparã caĩñabeserã na cajoatanarẽ : -- Ati macã macããna caĩñabeserã roro jãã caátiere bócañaẽtĩñama . Roro jãã ápewu̶ . Bairo bócaetimirãcũ̶ã , camasã nipetiro na caĩñajoro jããrẽ baperotiama . Tunu bairoa preso jorica wiipu̶ jãã cũrotiama . Jãã cũ̶ã romanoa majã jãã caãnimiatacũ̶ãrẽ , roro majũ jãã átiama . Bairo jããrẽ caátiatana nimirãcũ̶ã , ãmerẽ yasioro jããrẽ wiyogayama . Yasioro jãã ápérã . Na majũpu̶a atíri jããrẽ na wiyora apáro — na ĩñupũ̶ Pablo .
45013009	Recommendation	Dios atore bairo átiroticũñupĩ : “ Mu̶jãã nu̶moa caãmerã mena , o mu̶jãã manapũ̶ã caãmerã mena roro átiepeeticõãña . Tunu camasãrẽ na pajĩãẽtĩcõãña . Tunu yajaeticõãña . Tunu aperã yaye cũ̶ãrẽ ĩñau̶goeticõãña , ” ĩ cũñupĩ Dios . Atie , bairi apeye roticũrĩqũẽ mena neñorĩ jĩcã risero mena atore bairo marĩ ĩ quetibu̶ju̶ masĩña : “ Mu̶jãã majũ rupau̶re mu̶jãã camairõrẽã bairo aperã camasã cũ̶ãrẽ na maiña , ” marĩ ĩ masĩña .
62003003	Faith	Nipetiro atie cabaipee mena catũ̶goñatutuacotei pu̶ame roque cũ̶ majũã cũ̶ carorije wapare coseire bairo átiyami . Jesucristo ñe ũnie camácũ̶ cañuu̶ cũ̶ caãnorẽã bairo , cũ̶ cũ̶ã ñe ũnie wapa mácũ̶ caroú̶ tuayami yua .
45007022	Faith	Yu̶ majũpu̶a , Dios cũ̶ caroticũrĩqũẽrẽ yu̶ bomajũcõãmiña .
50004004	Recommendation	Bairi tocãnacã rũ̶mu̶a , “ Marĩ Quetiupau̶ yau̶ yu̶ ãniña , ” ĩ tũ̶goña u̶seanicõãña . Mu̶jããrẽ ñinemoña : ¡ U̶seanicõãña !
66001012	Description	Bairo yu̶re caĩbu̶su̶ocajoro tũ̶gori yua , yu̶ ãmejore ĩñajowu̶ , yu̶re cabu̶su̶u̶re qũĩñagu̶ . Bairo ãmejore ĩñajou̶ yua , tame , jĩñaworica tutuu jĩcã wãmo peti pu̶ga pẽnirõ cãnacã tutuu majũrẽ ñiñabócawu̶ . Ti tutuu pu̶ame oro mena qũẽnorĩcã tutuu majũ ãmu̶ .
58003018	Sin	Tunu , ¿ noa ũnarẽ atore bairo qũĩñuparĩ Dios : “ Caãnorẽ bairo mu̶jããrẽ ñiña : Yu̶ mena caroaro cayerijõrõpu̶ di rũ̶mu̶ ũno mu̶jãã etaetigarã topu̶re , ” na qũĩñuparĩ ? Naa ãñupã Diore cabotioricarã .
43010008	Sin	Aperã , yu̶ jũ̶goye caquetibu̶ju̶rã etajũ̶goricarã pu̶ame carorã cañuena , cayajapairãrẽ bairo majũ ãñupã . Bairi yu̶ yarã oveja nurĩcãrãrẽ bairo caãna cũ̶ã narẽ na ĩroaetiri na tũ̶gou̶saesupa .
60002018	Recommendation	Yu̶ yarã , mu̶jãã paacoteri majã cũ̶ã , mu̶jãã quetiuparã na carotirore bairo nu̶cũ̶bu̶gorique mena ása . Caroaro na átibojaya paarique mu̶jãã na carotirijere . Mu̶jãã quetiuparã tutuaro mena carotirã cañuena , aperã cañurã mu̶jããrẽ caĩroarã na caãmatacũ̶ãrẽ , caroaro nu̶cũ̶bu̶gorique mena na paabojaya . Na nu̶cũ̶bu̶goya .
44006013	Description	Bairo topu̶ etarã , aperã cajocarã cabu̶su̶pairãrẽ na macãñuparã . Atore bairo ĩ jocayuparã Esteban cũ̶ cabairijere : -- Ãni , Dios ya wii caãnimajũrĩ wiire roro majũ ĩ bu̶su̶nucũñami . Moisés ãnacũ̶ cũ̶ caroticũrĩqũẽ cũ̶ãrẽ bairoa roro majũ ĩ bu̶su̶nucũñami .
47005018	Faith	Atie nipetirije Dios marĩ cũ̶ caju̶átie , marĩ cũ̶ caátibojarije niña . Cũ̶ pu̶ame jĩcã yeri pũnarẽ bairo cũ̶ mena marĩ ãnio joroque marĩ ásupi Jesucristo marĩ Quetiupau̶ jũ̶gori . Tunu bairo nipetiro camasã cũ̶ mena jĩcã yeri pũnaacu̶narẽ bairo na ãnio joroque ĩ , cũ̶ yaye quetire jãã quetibu̶ju̶netõrotiwĩ .
59005010	Recommendation	Mu̶jãã , yu̶ bairãrẽ bairo caãna , yu̶ camairã tũ̶goñaña mai profeta * majã ãnana na cabairiquere : Na pu̶ame Dios bu̶su̶riquere camasãrẽ na quetibu̶ju̶netõõñesẽãñupã . Popiye baimirãcũ̶ã , tũ̶goñaenarẽ bairo tũ̶goñanetõõcõãñupã . Narẽ bairo mu̶jãã cũ̶ã popiye baimirãcũ̶ã , tũ̶goñanetõõcõãña roro mu̶jãã catãmu̶orĩjẽrẽ .
44002021	Faith	Bairi nipetiro camasã , “ Yu̶ Quetiupau̶ yu̶ netõõña , ” caĩjẽnirã pu̶ame netõcõãgarãma , ñiwĩ Dios , ’ ĩ quetibu̶ju̶yupi Joel ãnacũ̶ cũ̶ ya tutipu̶ , ” na ĩñupũ̶ Pedro , to caneñarã etaatánarẽ .
66007012	Faith	Bairo ĩ basapeowã Diore : “ ¡ Bairoa to baiáto ! Marĩ Pacu̶ Dios ñumajũcõãñami . Bairi camasã nipetiro cũ̶ na basapeoáto . Ñe ũnie cũ̶ camasĩẽtĩẽ caru̶saecu̶ niñami . Cũ̶rẽ ĩroari , ‘ Jãã mena mu̶ ñujãñuña , ’ cũ̶ na ĩáto . Nipetiro camasã cũ̶ na ĩroáto . Dios , nipetiro camasã netõrõ carotimasĩ , catutuau̶ majũ niñami . Bairi cũ̶ jetorea ĩroarique to ãmarõ . To ãnicõã ninucũãmarõ tocãnacã rũ̶mu̶a . To petieticoato . ¡ Bairoa to baiáto ! ” ĩ basapeowã ángelea majã cũ̶ tu̶re caãniãmejorerã yua .
60003003	Recommendation	Mu̶jãã , carõmia jĩcããrã netõõ nu̶cãjãñurõpu̶ mu̶jãã wãmaganucũña mu̶jãã rupau̶ bui macããjẽrẽ . Caroaro netõjãñurõ mu̶jãã wu̶gapeoganucũña . Tunu bairoa oro ũnie cawapacu̶tie mena mu̶jãã wãmorĩrẽ mu̶jãã jããganucũña . Caroa cawapapacarije ũnie jutii cũ̶ãrẽ mu̶jãã jãñaganucũña . Tore bairo mu̶jãã caáto ũnorẽã , mu̶jãã pupea mu̶jãã yeripu̶re qũẽnoña . Maijũ̶goya mu̶jãã yeri mu̶jãã catũ̶goñarĩjẽ pu̶ame roquere . Dios yaye queti roque ati yepa macããjẽ cawapapaca netõjãñurõ caroa capetietie cawapacu̶tie majũ niña . Caroaro yerijõrõ patowãcãrĩcãrõ mano ãnimasĩrĩqũẽ niña .
55001008	Faith	Torecu̶ , Timoteo , marĩ Quetiupau̶ yaye macããjẽrẽ na quetibu̶ju̶boboeticõãña camasãrẽ . Tunu bairoa cũ̶ yaye quetire yu̶ caquetibu̶ju̶bojarije jũ̶gori ato presopu̶ yu̶ caãnie cũ̶ãrẽ tũ̶goñaboboeticõãña . Atore bairo pu̶ame roque ása : Nocãrõ tũ̶goñatutuawẽpũ̶rĩqũẽ Dios mu̶ cũ̶ cajorije mena tũ̶goñatutuari , camasãrẽ cũ̶ canetõõrĩqũẽ quetire mu̶ caquetibu̶ju̶rije jũ̶gori popiye mu̶ cabairijere cariapea tũ̶goñanetõcõãña .
43017019	Description	Mu̶ caborore bairo tũ̶gou̶sari caroú̶ ãnigu̶ , na carorije wapa na yu̶ riabojagu̶ . Bairo na yu̶ cariabojaro , na pu̶ame cũ̶ã caroarã majũ tuagarãma cariapea yua .
66003002	Recommendation	Yu̶ yarã , masacatiya . Ãme caroaro mu̶jãã caátiãnierẽ nemojãñurõ átinemo jũ̶goyecu̶sa . Tiere átijãnaeticõãña . Mu̶jãã pu̶ame caroa macããjẽrẽ átijãnarã mu̶jãã baiya . Bairi jĩcã wãme roro mu̶jãã caátiãnierẽ ñiñanucũña . Tie bairo mu̶jãã caátinucũrĩjẽ cariape átaje mee niña Dios cũ̶ caĩñajoro .
66016004	Description	Cũ̶ berore apei pu̶garã bero caãcũ̶ ángel átí , cũ̶ cũ̶ã cũ̶ yaru̶ macããjẽ capũnirĩjẽrẽ riyaa , bairi oco opeepu̶ cũ̶ãrẽ pobatowẽjowĩ . Bairo cũ̶ caáto yua , ti riyaa macããjẽ oco rií jẽñapeticoápú̶ .
45005002	Faith	Jesucristo mena marĩ catũ̶goñatutuaro jũ̶gori Dios pu̶ame cũ̶ mena nocãrõ caroaro majũ marĩ caãnajẽ cu̶tiãnipeere marĩ cũñupĩ . Bairi tore bairo caroaro cariape marĩ ãnicõã ninucũgarã . Bairi Dios cũ̶ caãnajẽ cu̶tie macããjẽrẽ marĩ cũ̶ã jĩcã wãme ũno cacũ̶goparã ãnirĩ marĩ u̶seanicõã niña .
49005005	Sin	Merẽ mu̶jãã masĩrã roro caátipairã na cabaipeere : Noa ũna roro caãmeo átieperiquepairã , o caáperipee ũnierẽ caátipairã , o apeye ũnierẽ caĩñau̶garipeapairã , Jesucristo , Dios mena cũ̶ carotimasĩrĩpau̶re etamasĩẽtĩgarãma . Apeye ũnierẽ ĩñau̶garipearique pu̶ame camasã na caweericarãrẽ ĩroarique mena macããjẽ jĩcã wãme niña .
58011008	Faith	Apei , Abraham ãnacũ̶ cũ̶ã Dios mena cũ̶ catũ̶goñatutuarije jũ̶gori Dios cũ̶rẽ , “ Ape yepapu̶ ácú̶ja mu̶ yarã mena , ” cũ̶ caĩrĩjẽrẽ tũ̶gori , caroaro cariape cũ̶ tũ̶goyupi . Tiere tũ̶gori bero , cũ̶ caátóre masĩẽtĩmicũ̶ã , Dios cũ̶rẽ cũ̶ cajopa yepapu̶ ásúpi Abraham .
49005018	Recommendation	Tunu bairoa eticũmueticõãña . Caeticũmupai pu̶ame cũ̶ majũã royetuanemou̶ baiyami . Mu̶jããrẽ ñe ũnie ru̶saeto Espíritu Santo cũ̶ camasĩõrĩjẽ pu̶ame roquere boya .
61002002	Sin	Na cayasiparo jũ̶goye capããrã majũ mu̶jãã mena macããnarẽ na ĩtogarãma . Capããrã majũ tũ̶gou̶sagarãma na yaye queti carorije macããjẽrẽ . Na cũ̶ã caĩtori majã na caátore bairo roro átigarãma . Bairo na caáto ĩñarã yua , aperã cũ̶ã Dios yaye queti cariape macããjẽrẽ roro ĩ bu̶su̶epegarãma .
49002018	Faith	Bairi Jesucristo marĩrẽ cũ̶ caju̶átinemorĩqũẽ jũ̶gori , pu̶ga poapu̶a marĩ Pacu̶ Diore jĩcãrõ cũ̶ mena marĩ bu̶su̶masĩña . Espíritu Santore marĩrẽ Jesús cũ̶ cajoricu̶ jĩcãũ̶ jũ̶gori Dios mena marĩ bu̶su̶masĩña .
44021025	Recommendation	Apeyera tunu judío majã caãmerã Jesure caĩroarã na caátipeere , merẽ atore bairo na jãã quetibu̶ju̶jowu̶ : “ Camasã na caweericarãrẽ ĩroari , waibu̶toa riire na cajoemu̶gõjorije caru̶sarije ũnierẽ u̶gaeticõãña . Tunu bairoa waibu̶toa wãmu̶a wãĩã pajĩãrĩcãrã riire u̶gaeticõãña . Na rií cũ̶ãrẽ etieticõãña . Tunu bairoa carõmia , o caũ̶mu̶a mena roro átiepeeticõãña , ” na jãã ĩ quetibu̶ju̶jowu̶ — qũĩwã Santiagojãã Pablore .
44005003	Sin	Pedro pu̶ame na caĩtorijere masĩcõãrĩ atore bairo qũĩñupũ̶ Ananíarẽ : -- Ananías , ¿ dopẽĩ Satanás * mu̶ cũ̶ carotirore bairo mu̶ átiati ? Espíritu Santore qũĩtou̶re bairo mu̶ átiupa , bairo carecomacã mu̶ wese wapare mu̶ cajoata .
49004014	Recommendation	Bairi marĩ pu̶ame yua , cawĩmarã jicoquei jĩcã wãmerẽ na catũ̶gomawijiarore bairo marĩ baietigarã . Bairo cabaiena ãnirĩ , aperã caĩtori majã di wãme ũno cawãma wãme bueriquere caroaro mena na caquetibu̶ju̶miatacũ̶ãrẽ , na caĩrĩjẽrẽ cariape marĩ tũ̶goetigarã .
46006009	Sin	Tore bairo roro caátipairã petoaca ũno cũ̶ãrẽ Dios cũ̶ carotimasĩrĩpau̶re etaetigarãma . ¿ Tiere mu̶jãã masĩẽtĩñati ? Bairi mu̶jãã majũ roro ãmeo ĩtoepeeticõãña . Atore bairo carorijere caátipairã Dios cũ̶ carotimasĩrĩpau̶re etaetigarãma : Roro carõmia mena caátiepepairã , aperã wericarãrẽ caĩroapairã , aperã na nu̶moa caãmerãrẽ caátiepepairã , aperã caũ̶mu̶a carõmio mena átato ũnorẽã na majũ roro caátiepepairã , o carõmia cũ̶ã torea bairo caátiepepairã , aperã cayajapairã , aperã cũ̶gomirãcũ̶ã apeye ũnierẽ paijãñurõ cabonemopairã , aperã etiri cacũmupairã , aperã roro caĩbu̶su̶pairã , aperã ĩtori caẽmapairã cũ̶ã Dios cũ̶ carotimasĩrĩpau̶pu̶ ápérigarãma .
58010025	Recommendation	Marĩ , Diore caĩroarã marĩ cañubue neñanucũrõpu̶re aperã marĩ menarẽ neñaetinucũñama . Narẽ bairo marĩ baietiroa . Marĩ pu̶ame roque jĩcãrõ tũ̶goñatutuao joroque marĩ ãmeo átiroa . Bairoa nemojãñurõ marĩ ãmeo áticõã ninucũgarã mai , “ Marĩ Quetiupau̶ cũ̶ caetapa rũ̶mu̶ cõñarõ baiya , ” caĩrã ãnirĩ .
51003005	Sin	Bairi jãnacõãña ati yepa macããjẽ roro mu̶jãã caátigarijere . Aperã rõmirĩrẽ na ñee epeeticõãña mu̶jãã nu̶moa caãmerãrẽ . Mu̶jãã , carõmia cũ̶ã , mu̶jãã manapũ̶ã caãmerãrẽ na ñee epeeticõãña . Mu̶jãã nipetiro , dise ũnie carorijere ãmeo átiepeeticõãña . Aperãrẽ , mu̶jãã catũ̶goñarĩjẽpu̶ narẽ roro rupau̶ mena átieperiquere átiga tũ̶goñaeticõãña . Tunu bairoa aperã na cacũ̶gorijere u̶goeticõãña . Apeye ũnierẽ u̶gorã , Dios meerẽ ĩroarã mu̶jãã baigarã .
52005008	Faith	Marĩ pu̶ame roque cabusuro , u̶mu̶reco macããnarẽ bairo caãna ãnirĩ tocãnacãnia caroa macããjẽ jetore caátiãnicotenucũparã marĩ ãniña ti rũ̶mu̶ caetaparo jũ̶goye . Dios mena marĩ catũ̶goñatutuarije , marĩ caãmeomaimasĩrĩjẽ jũ̶gori wãtĩrẽ marĩ ẽñotagarã . Soldau ãpõã jutiro mena cũ̶ rupau̶re jãñatori cũ̶ caãnorẽã bairo marĩ cũ̶ã Dios marĩ cũ̶ canetõõpeere caroaro marĩ átiãnicotegarã .
55001007	Grace	Mai , Dios pu̶ame cũ̶ Yeri Espíritu Santo marĩ tũ̶goña uwio joroque caácu̶ meerẽ marĩ jowĩ . Cũ̶ Yeri Espíritu Santo nocãrõ catutuau̶ majũ roquere marĩ jowĩ . Ãmeo mairĩqũẽ , caroaro átiãnimasĩrĩqũẽrẽ cajou̶ majũrẽ marĩ jowĩ Dios .
62002004	Sin	Aperã jĩcããrã , “ Dios yarã majũ jãã ãniña , ” ĩ bu̶su̶mirãcũ̶ã , Dios cũ̶ caátiroticũrĩqũẽrẽ jĩcãrõ tũ̶ni na caápericõãta , caĩtopairã majũ niñama . Na yeripu̶re caroa , cariape macããjẽ maniña .
50002002	Faith	Bairo mu̶jãã cabairoi , atore bairo mu̶jãã caãnierẽ yu̶ boya : Caroaro ãmeo maicõãninucũña . Tunu jĩcã yericu̶narẽ bairo jĩcãrõrẽ bairo mairĩ , bairi jĩcãrõrẽ bairo tũ̶goñarĩ , jĩcãrõrẽ bairo ãnajẽcu̶sa .
43007030	Description	Bairo cũ̶ caĩrõ tũ̶gori , cũ̶ mena asiajãñuwã . Bairo asiari , jicoquei cũ̶ ñegamiwã . Bairo cũ̶ ñegamirãcũ̶ã , Dios cũ̶ cacũrĩcãpau̶ caetaeto jũ̶gori cũ̶ ñemasĩẽma mai .
54006018	Recommendation	Nipetiro caroa macããjẽ cũ̶ãrẽ na mu̶ átirotiwa . Capee apeye ũnierẽ cacũ̶gori majã ãnirĩ capee wãme caroa macããjẽ átiãnajẽrẽ na átiãmarõ . Cotericaro mano na cacũ̶gorijere maiena , cabopacarãrẽ na batori na ju̶átinemoáto .
43018030	Description	Bairo cũ̶ caĩrõ , atore bairo qũĩwã judío majã quetiuparã : -- Ãni , cañuu̶ cũ̶ caãmata , mu̶tu̶ ãnirẽ cũ̶ jãã neápéribujioatana — qũĩ yu̶wã .
45014006	Faith	Jĩcãũ̶ ũcũ̶ jĩcã rũ̶mu̶rẽ , “ Dios ya rũ̶mu̶ niña , ” ĩrĩ Diore cũ̶ caĩroacõãmata , caroaro ácu̶ átiyami . Apei , “ Tocãnacã rũ̶mu̶a jĩcãrõ tũ̶ni Diore cañubuepee niña , ” ĩ tũ̶goñarĩ Diore cũ̶ caĩroacõãmata , caroaro ácu̶ átiyami cũ̶ cũ̶ã . Torea bairo apei cũ̶ã , “ Nipetiri wãme u̶gariquere u̶garotiya , ” ĩrĩ Diore cũ̶ caĩroacõãmata , caroaro ácu̶ átiyami . Bairo u̶gari , Diore , “ Yu̶ mena mu̶ ñujãñuña , ” qũĩnucũñami . Apei , “ Waibu̶cu̶ riire u̶gaetirotiya , ” ĩ tũ̶goñarĩ Diore cũ̶ caĩroacõãmata , cũ̶ cũ̶ã caroaro ácu̶ átiyami . Cũ̶ cau̶garije otére u̶gari , Diore , “ Yu̶ mena mu̶ ñujãñuña , ” cũ̶ yeripu̶ qũĩ jẽnimasĩcõãñami cũ̶ cũ̶ã .
45012012	Recommendation	“ Caroaro majũ marĩ átigu̶mi Dios , ” ĩ tũ̶goña u̶seanicõã ninucũña . Popiye tãmu̶omirãcũ̶ã , tũ̶goñaenarẽ bairo tiere tũ̶goñanetõõcõãña . Di rũ̶mu̶ ũno Diore cũ̶ jẽnijãnaeticõãña .
44024023	Description	Bairo na ĩ yaparo yua , cũ̶ ũ̶mu̶ capitárẽ bairo qũĩñupũ̶ : “ Pablore cũ̶ marĩ wiyoetigarã mai . Preso jorica wiipu̶ nimicũ̶ã , noo cũ̶ caboro ñesẽãmasĩgu̶mi . Tunu bairoa cũ̶ baparã cũ̶ na caju̶átinemogaata , na ẽñotaeticõãña , ” qũĩñupũ̶ . Cabero ásúpu̶ Félix ape macãpu̶ .
46013007	Description	Bairi ni jĩcãũ̶ ũcũ̶ camasãrẽ camaimasĩ cũ̶ caãmata , nipetiro popiye baimicũ̶ã , caroaro tũ̶goñanetõrĩ , caroaro maimasĩcõã ninucũñami . Tunu bairoa aperã roro na caátimiatacũ̶ãrẽ , narẽ ĩñamairĩ na cũ̶ã caroaro na caãnipeere masĩrĩ na mena cariape tũ̶goñatutuacõãñami . “ Caberopu̶ caroaro átigarãma , ” na ĩ tũ̶goñarĩ na maicõã ninucũñami . Bairo caroaro na caãnipeere bori , cũ̶ cũ̶ã caroaro jĩcãrõ tũ̶ni tie nipetiri wãme Dios cũ̶ cajorijere átiãninucũñami .
47004013	Faith	Bairo Dios jããrẽ cũ̶ cacotemasĩnucũrĩjẽrẽ tũ̶goñatutuari uwiricaro mano jãã quetibu̶ju̶nucũña cũ̶ yaye quetire . Torea bairo ĩ woatuyupa Dios ya tutipu̶ cũ̶ãrẽ : “ Dios mena tũ̶goñatutuari cũ̶ yaye quetire uwiricaro mano camasãrẽ na yu̶ quetibu̶ju̶nucũña , ” ĩ woatuyupi .
52005014	Recommendation	Tunu bairoa , yu̶ yarã , atie cũ̶ãrẽ mu̶jããrẽ jãã átirotiya : Capaagaena , cateeyepairãrẽ tutuaro mena na quetibu̶ju̶ya . Aperã yapapuarãrẽ bairo caãna cũ̶ãrẽ yeri ñuo joroque na ása . Tunu bairoa cayeri tũ̶goñatutuawẽpũ̶ẽna ũna cũ̶ãrẽ caroaro na ju̶átinemoña . Nipetiro camasãrẽ paju̶tiricaro mano caroaro jĩcãrõ tũ̶ni na quetibu̶ju̶ya .
66016010	Description	Tunu cũ̶ berore apei , baparicãnacãũ̶ bero caãcũ̶ ángel átí , cũ̶ cũ̶ã cũ̶ yaru̶ macããjẽ capũnirĩjẽrẽ moecũ̶ monstruo cũ̶ caruiropu̶ pobatowẽjowĩ . Tocãrõã nipetiro cũ̶ caroti ãnimasĩrĩpau̶ naitĩãpeticoapu̶ . Baunemoepũ̶ yua . Bairo cabairo yua , camasã pu̶ame bu̶tioro roro majũ tãmu̶orĩ na ñemerõ bacaru̶poturi tũ̶ni majũ wisiowã .
48006016	Grace	Bairi mu̶jãã nipetiro yu̶ caátirotirijere catũ̶gou̶sarã caroaro yeri jõrõ ãnajẽcu̶sa . Marĩ Pacu̶ Dios caroaro cũ̶ caĩñamaimasĩrĩjẽ mena ãnajẽcu̶sa . Tore bairo jeto ãnajẽcu̶sa mu̶jãã nipetiro cariapea Dios ya poa macããna caãna , cũ̶ caborore bairo yua .
44018025	Faith	Mai , cajũ̶goyepu̶ aperã marĩ Quetiupau̶ yaye quetire cũ̶ quetibu̶ju̶yuparã . Bairo tiere tũ̶gou̶sari bero , Apolos pu̶ame aperãrẽ cũ̶ camasĩrõ cãrõ na quetibu̶ju̶yupu̶ . Juan camasãrẽ bautiza ãcũ̶ , cũ̶ cabuerique jetore catũ̶goricu̶ nimicũ̶ã , Jesús cũ̶ caãnierẽ caroaro quetibu̶ju̶yupu̶ .
46010031	Recommendation	Bairo cabaimiatacũ̶ãrẽ , mu̶jããrẽ atore bairo ĩgu̶ ñiña : Waibu̶toa riire u̶ga , etiriquere eti , o apeye ũnie mu̶jãã caátinucũrĩjẽ cũ̶ãrẽ ása , tore bairo mu̶jãã caátie jũ̶gori aperã cũ̶ã Diore cũ̶ na basapeo joroque mu̶jãã caáto to cañuata .
62002027	Recommendation	Bairãpu̶a , mu̶jãã Jesucristo cũ̶ cajoricu̶ Espíritu Santo Dios Yeri majũrẽ mu̶jãã cũ̶goya mu̶jãã yeripu̶ . Espíritu Santo pu̶ame mu̶jãã cũ̶ camasĩõrõ jũ̶gori nipetiro caroa wãme macããjẽ jetore mu̶jãã átiãnimasĩnucũña . Espíritu Santo cũ̶ cabuerije cariape macããjẽ niña . Caĩtopairã na caquetibu̶ju̶nucũrĩjẽrẽ bairo mee niña . Bairi Espíritu Santo mu̶jããrẽ cũ̶ camasĩõrõ jũ̶gori aperã mu̶jãã na cabuepeere mu̶jãã macãẽtĩña . Torena , mu̶jãã pu̶ame Jesucristo mena macããna ãnirĩ Espíritu Santo mu̶jãã cũ̶ caĩquetibu̶ju̶ricarore bairo jeto caroa macããjẽrẽ áticõã ninucũña .
59002026	Faith	Bairo bai yua , marĩ rupau̶pu̶ marĩ yeri pũna camanicõãta , cariayasicoatanarẽ bairo marĩ ãniña . Torea bairo , “ Dios mena marĩ tũ̶goñatutuaya , ” caĩrã nimirãcũ̶ã , caroaro átajere marĩ caápericõãta , marĩ caĩrĩjẽ wapa maniña . Cariayasicoatanarẽ bairo marĩ ãniña Dios cũ̶ caĩñajoro , caroa ũnierẽ caáperã marĩ caãmata yua .
44027035	Description	Bairo ĩ yaparo yua , pan rupaare nerĩ , nipetiro na caĩñajoro Diore , “ Mu̶ ñujãñuña jãã mena , ” ĩ jẽniwĩ . Jẽni yaparori , pããrẽ carecomacã tiare peenerĩ u̶gawĩ .
44015020	Sin	Bairo pu̶ame na marĩ caĩquetibu̶ju̶woatujoro ñuña : ‘ Camasã na caweericarãrẽ ĩroari waibu̶toa riire na cajoemu̶gõjorije caru̶sarije ũnierẽ u̶gaeticõãña mu̶jãã . Tunu bairoa carõmia , o caũ̶mu̶a mena roro átiepeeticõãña . Tunu bairoa waibu̶toa wãmu̶a wãĩã pajĩãrĩcãrã ũna riire u̶gaeticõãña . Na rií cũ̶ãrẽ etieticõãña . ’ Ato cãnacã wãme na marĩ átirotiroa narẽ .
44023003	Sin	Pablo pu̶ame atore bairo qũĩñupũ̶ : — ¡ Caĩtopai mu̶ ãniña ! Mu̶ roquere popiye mu̶ baio joroque mu̶ átigu̶mi Dios . Yu̶ caátajere tũ̶gori , “ ¿ Moisés ãnacũ̶ cũ̶ caroticũrĩqũẽrẽ bairo cũ̶ átiãnimiñati ? ” ñi besegamicũ̶ã , mu̶ pu̶ame roque cũ̶ caroticũrĩqũẽrẽ catũ̶gou̶saecu̶re bairo mu̶ átiya , bairo yu̶ riserore mu̶ caparotiata .
45008001	Description	Bairi Dios pu̶ame noa ũna Jesucristo mena caãnarẽ , “ Mu̶jãã buicu̶tiya , ” di rũ̶mu̶ ũno na ĩreetigu̶mi .
52005009	Grace	Mai , marĩ , cũ̶rẽ catũ̶gou̶sarã pu̶ame , “ Roro popiye cabaiparã nigarãma , ” ĩrĩ cũ̶ cabesericarã mee marĩ ãniña . Marĩ Quetiupau̶ Jesucristo jũ̶gori cũ̶ canetõjĩãtiparã majũ roque marĩ ãnijũ̶goyupa .
66020008	Violence	Bairo ti opepu̶ caãniatacu̶ witietari , ati yepa macããna nipetiropu̶ caãna camasã poarire na ĩtoñesẽãũ̶águ̶mi . Gog * apei Magog cawãmecu̶na cũ̶ãrẽ na ĩtou̶águ̶mi . Na yarã pajĩãrĩ majã mena neñarĩ pajĩãgarã na coteáto ĩ , tore bairo na ĩtou̶águ̶mi . Gog apei Magog yarã pajĩãrĩ majã pu̶ame capããrã majũ nigarãma . Ria capairiya paputiro macããjẽ paa tũ̶ni majũ capããrã nigarãma .
46006011	Grace	Torea bairo jĩcããrã mu̶jãã mena macããna roro caátipairã ninucũwã . Cabaimirĩcãrã ãmerẽ yua carorijere caáperã Dios yarã cañurãrẽ bairo caãna mu̶jãã ãniña . Marĩ Quetiupau̶ Jesucristo cũ̶ camasĩrĩjẽ jũ̶gori ñe ũnie cawapa cũ̶goenarẽ bairo mu̶jãã tuaya . Tunu bairoa Espíritu Santo Dios Yeri jũ̶gori tore bairo mu̶jãã tuaya .
55001012	Faith	Tore bairo yu̶re Jesucristo cũ̶ caquetibu̶ju̶roticũrĩqũẽ jũ̶gori ãmerẽ roro popiye ato preso jorica wiipu̶ yu̶ tãmu̶oña . Bairo roro popiye tãmu̶omicũ̶ã , tie mena yu̶ tũ̶goñaboboetiya . Merẽ cariapea yu̶ masĩcõãña Jesucristo mena yu̶ catũ̶goñatutua jũ̶goriquere . Jesucristo cariapea catutuau̶ majũ niñami . Bairi cũ̶ yaye queti yu̶re cũ̶ caquetibu̶ju̶roticũrĩqũẽ to ãnicõã ninucũõ joroque átigu̶mi nemo ati yepapu̶ cũ̶ catunuetari rũ̶mu̶pu̶ . Tiere caãnorẽ bairo cariape majũã yu̶ masĩcõãña .
49006018	Faith	Apeyera tunu Diore cũ̶ jẽnijãnaeticõãña . Espíritu Santo cũ̶ camasĩõrĩjẽ jũ̶gori Diore cũ̶ jẽnicõã ninucũña tocãnacã rũ̶mu̶a . Cawu̶goapairãrẽ bairo baieticõãña . Espíritu Santo marĩ yeripu̶ cũ̶ caĩrĩjẽrẽ caroaro tũ̶goya . Tunu bairoa , “ Marĩrẽ yu̶ecu̶mi , ” ĩẽna , Dios yarã nipetirore na jẽnibojaya Diopu̶re .
52001001	Grace	Yu̶ , Pablo cawãmecu̶cu̶ , Silvano , bairi Timoteo menarẽ mu̶jãã yu̶ woajoya ati cartare mu̶jãã ñubueri majã , jãã bairãrẽ bairo caãna Tesalónica macã macããnarẽ . Tunu bairoa mu̶jãã , marĩ Pacu̶ Dios , bairi marĩ Quetiupau̶ Jesucristo mena jĩcãrõrẽ bairo caátiãnarẽ mu̶jãã woajou̶ yu̶ átiya . Bairi marĩ Pacu̶ Dios nipetiro mu̶jããrẽ caroare cũ̶ jonemoáto . Tunu bairoa yerijõrõ ãnajẽ cũ̶ãrẽ mu̶jãã cũ̶ jonemoáto .
50004005	Faith	Tunu bairoa caroaro nu̶cũ̶bu̶gorique mena ãnajẽcu̶sa , “ Cañurã niñama , ” aperãrẽ na mu̶jãã caĩeconucũparore bairo , ĩrã . Marĩ Quetiupau̶ pu̶ame yoaro mee atígu̶mi ati yepapu̶re .
46011026	Faith	Bairi mu̶jãã pu̶ame Jesucristo cũ̶ caátajere tũ̶goñarĩ pããrẽ u̶ga , bairi u̶se oco cũ̶ãrẽ mu̶jãã caetinucũrõ cãnacãnia Jesucristo marĩ cũ̶ cariabojariquere masĩrĩ áti ĩñorã mu̶jãã átinucũña . Tore bairo áticõã ninucũña mai marĩ Quetiupau̶ ati yepapu̶ cũ̶ caatíparo jũ̶goye .
59005015	Faith	Bairi Dios mena tũ̶goñatutuari na cajẽniata , netõcoagaro cũ̶ riaye . Marĩ Quetiupau̶ cũ̶ camasĩrĩjẽ jũ̶gori cariayecu̶cu̶ nimicũ̶ã , caticoagu̶mi yua . Tunu bairo cũ̶ pu̶ame rorije caátacu̶ cũ̶ caãmata cũ̶ãrẽ , roro cũ̶ caátajere cũ̶ masiriyobojagu̶mi Dios .
55001003	Faith	Yu̶ pu̶ame Diore yu̶ cajẽnirõ cãrõ , mu̶rẽ yu̶ tũ̶goñanucũña . Bairo mu̶rẽ tũ̶goñarĩ yua , tocãnacãnia Diopu̶re jẽnibojari , “ Yu̶ mena mu̶ ñumajũcõãña , ” cũ̶ ñi jẽninucũña . Cũ̶ , Diore , yu̶ pu̶ame caroaro jĩcãrõ tũ̶ni tũ̶goñarĩqũẽ mena yu̶ ñicũ̶jãã ãnanarẽã bairo tocãnacãnia cũ̶ yu̶ jẽninucũña .
66006016	Description	Bairo ti yucu̶ ũ̶tã yucu̶pu̶ áná yua , atore bairo ĩ otiwã : “ ¡ Ũ̶tã yucu̶ , ũ̶tã rupaa marĩrẽ to sĩtõõ yasioáto ! ” ĩwã . “ Carotimasĩ cũ̶ caruiropu̶ carui marĩ cũ̶ caĩñaetiparore bairo marĩrẽ to sĩtõõ yasioáto ũ̶tã yucu̶ . Roro popiye marĩ tãmu̶o joroque marĩ átiremi tronopu̶ * caruiãcũ̶ . ¡ Bairi ũ̶tã yucu̶ marĩ to ñapea yasioáto !
66002017	Description	‘ Mu̶jãã , Pérgamo macããna , caãmoocu̶na mu̶jãã ãniña . ¡ Bairi Espíritu Santo Dios Yeri majũ mu̶jãã ñubueri majã poarire cũ̶ caquetibu̶ju̶rijere caroaro tũ̶gopeoya ! Bairo noa ũna tiere tũ̶gou̶sari yua , carorije macããjẽrẽ canetõnu̶cãrãrẽ u̶garique maná * yasioropu̶ caãnie caroa majũrẽ na yu̶ u̶garotigu̶ . Tunu bairoa ũ̶tãpãĩ cabotiripãĩ , cawãma wãme woaturicapãĩ majũrẽ na yu̶ jogu̶ . Ni ũcũ̶ tipãĩ woaturique catusarijere masĩẽcũ̶mi . Tipãĩrẽ yu̶ cajou̶ jeto masĩgu̶mi , ĩñami , ’ na mi woajowa to Pérgamo macããnarẽ , ” ñirotiwĩ .
61002003	Sin	Tunu apeyera nocãrõ dinerore cabonetõrã ãnirĩ na caquetibu̶ju̶rije mena mu̶jãã quetibu̶ju̶tori , mu̶jãã yajagarãma mu̶jãã cacũ̶gorije ũnierẽ . Na caquetibu̶ju̶rije mena mu̶jããrẽ ĩtoepegarãma caĩtopairi majã . Bairo na caĩtoãnie jũ̶gori na cayasipee na cotemajũcõãña . Tirũ̶mu̶pu̶ina merẽ , “ Cañuenarẽ roro popiye na baio joroque na yu̶ átigu̶ , ” ĩ jũ̶goyeticũcõãñupĩ Dios . Na ũna cañuena netõẽtĩmajũcõãgarãma .
53002011	Sin	Bairi Dios pu̶ame ricaati na catũ̶gou̶sarije jũ̶gori wãtĩ narẽ cũ̶ caĩtorijere na ẽñotabojaetigu̶mi .
45002024	Sin	Torea bairo cariape ĩ quetibu̶ju̶yupa Dios ya tutipu̶ cũ̶ãrẽ : “ Mu̶jãã , judío majã Dios cũ̶ caroticũrĩqũẽrẽ mu̶jãã cabaibotioĩñorĩjẽ jũ̶gori , aperã judío majã caãmerã pu̶ame Diore roro cũ̶ na bu̶su̶paio joroque mu̶jãã átiya , ” ĩ quetibu̶ju̶yupa .
55003008	Sin	Camasĩrĩ majã cũmua ũna Janes , apei Jambres cawãmecu̶na Moisés ãnacũ̶rẽ cũ̶ boena , cũ̶ botiori , na camasĩrĩjẽrẽ cũ̶ áti ĩñoñupã . Narẽã bairo caĩtopairã cũ̶ã cariape macããjẽ Dios yaye quetire caboena niñama . Caũ̶mu̶a catũ̶goñarĩqũẽ mána catũ̶goñamasĩẽna niñama . Dios mena catũ̶goñatutuajãnarĩcãrã majũ niñama .
66003019	Recommendation	‘ Yu̶ pu̶ame yu̶ yarã yu̶ camairãrẽ tutuaro mena na quetibu̶ju̶ri na yu̶ beyomasĩña . Bairi tutuaro mena na yu̶ beyogu̶ . Popiye na baio joroque yu̶ átigu̶ , Diore ĩroari cũ̶rẽ na catũ̶gou̶saeticõãta yua .
45005001	Faith	Bairi marĩ pu̶ame marĩ carorije wapare cũ̶ canetõõbojaricarã ãnirĩ yua , jĩcãrõrẽ bairo Dios mena yerijõrõ marĩ ãniña . Tore bairo marĩ tuaya yua , marĩ Quetiupau̶ Jesucristo yucu̶pãĩpu̶ cũ̶ cariarique jũ̶gori .
54004016	Recommendation	Caroaro tũ̶goñamasĩña mu̶ caátiãnierẽ . Aperãrẽ mu̶ caquetibu̶ju̶rije cũ̶ãrẽ caroaro tũ̶goñamasĩrĩ na quetibu̶ju̶ya . Nipetiro tocãnacã wãme mu̶ caátiãnierẽ jĩcãrõ tũ̶ni áticõã ninucũña . Tore bairo caroaro mu̶ caátiãnimasĩata , mu̶ majũ cũ̶ã mu̶ carorije wapare mu̶ netõmasĩcõãgu̶ . Mu̶ cabuerijere catũ̶gou̶sari majã cũ̶ã mu̶rẽã bairo netõmasĩjĩãtigarãma .
44026011	Violence	Nairõ popiye na baio joroque na yu̶ ápu̶ , Jesús mena na catũ̶goñatutuajãnaparore bairo ĩ . Ñubuerica wiiri caãno cãrõ caãnarẽ , bairo na yu̶ ápu̶ . Bu̶tioro majũ na ũnarẽ yu̶ pesucu̶pu̶ . Bairo narẽ bu̶tioro capesucu̶cu̶ ãnirĩ , ape macããrĩpu̶ cũ̶ãrẽ yu̶ ápú̶ , to macããnarẽ popiye na átiácú̶ .
48005019	Sin	Carorijere na rupau̶ mena na caátigatũ̶goñanucũrĩjẽrẽ bairo roro caátinucũrã na caátie nipetirore caroaro marĩ masĩpeticõãña . Na pu̶ame atie ũnie carorijere átinucũñama : Roro carõmio mena átiepepairiquere , carorije macããjẽrẽ átipairique , cawãmarã jeto ãna roro ãmeo átiãnajẽ cu̶taje cũ̶ãrẽ átiãninucũñama .
46003007	Grace	Bairi yu̶ ote jũ̶gou̶re bairo caquetibu̶ju̶jũ̶goricu̶ , tunu apei yu̶ bero , tii otei caputiricu̶ to bu̶tiátó ĩ , caoco pioricu̶re bairo caquetibu̶ju̶nemorĩcũ̶ mena cabu̶goro macããnarẽ bairo jãã ãniña . Dios pu̶ame roque caãnimajũũ̶ niñami . Cũ̶ roque otei caputiwãmu̶átóre bairo nemojãñurõ cũ̶ mena mu̶jãã tũ̶goñatutuao joroque caácu̶ majũ niñami .
46001007	Faith	Tore bairo mu̶jãã caãno jũ̶gori yua , ñe ũnie ru̶saeto tocãnacã wãme caroa macããjẽ átiãni masĩrĩqũẽrẽ mu̶jãã cũ̶gocõãña Jesucristo marĩ Quetiupau̶ nemo ati yepapu̶ cũ̶ cabauetaparo jũ̶goye .
66014002	Description	Bairo narẽ ĩñarĩ bero yua , yu̶ tũ̶gowu̶ bu̶su̶rique u̶mu̶recóopu̶ caatíere . Nocãrõ pairo poero cabu̶su̶rore bairo bu̶su̶wu̶ . Bu̶po tutuaro cũ̶ capanucũrõ cãrõ majũ bu̶su̶wu̶ . Paricaro arpare * tocãnacãũ̶pu̶a tore pari majã capããrã na capaãnierẽ yu̶ tũ̶gowu̶ .
44010043	Faith	Merẽ nipetiro profeta * majã ãnana Jesús cũ̶ cabaipeere quetibu̶ju̶ cũñañupã . Bairi Jesure noa ũna cariape catũ̶gou̶sari majã pu̶ame Jesús jũ̶gori ñe ũnie carorije cacũ̶goenarẽ bairo na catuapeere quetibu̶ju̶ cũñañupã profeta majã ãnana , ” na ĩñupũ̶ Pedro Corneliojããrẽ .
45002007	Faith	Camasã jĩcããrã caroaro áticõã ninucũñama . Caroaro caroa macããjẽrẽ átiãniganucũñama . Dios cũ̶ caĩñajesorije ũnierẽ átiãninucũñama . Tocãnacã rũ̶mu̶a Dios mena ãnijãnagaetinucũñama . Na ũna roquere yeri capetietie majũrẽ na jogu̶mi Dios .
66001004	Grace	Yu̶ , Juan cawãmecu̶cu̶ , mu̶jãã Asia yepapu̶ caãna , jĩcã wãmo peti pu̶ga pẽnirõ cãnacã macãã macããna ñubueri majãrẽ mu̶jãã woajou̶ yu̶ átiya . Marĩ Quetiupau̶ caãnijũ̶goricu̶ , ãme cũ̶ãrẽ caãcũ̶ , tunu ati yepapu̶ caatípau̶ pu̶ame cũ̶ yaye caroa macããjẽrẽ mu̶jãã cũ̶ jonemoáto . Caroaro yeri jõrõ ãnimasĩrĩqũẽ cũ̶ãrẽ mu̶jãã cũ̶ jonemoáto . Torea bairo jĩcã wãmo peti pu̶ga pẽnirõ cãnacãũ̶ , Dios carotimasĩ cũ̶ caruiro riapepu̶ caãna Espíritu Santo cũ̶ã caroare mu̶jãã na jonemoáto .
44019004	Faith	Pablo pu̶ame na ĩñupũ̶ tunu : -- Bairoa ásupi Juan ãnacũ̶ baipu̶a . Camasã roro na caátiere tũ̶goña yapapuari na catũ̶goñawasoaro bero , na bautizayupi . Tunu bairoa , “ Yu̶ bero macããcũ̶ yaye queti cũ̶ãrẽ tũ̶gou̶saya , ” na ĩñupĩ . Jesure ĩgu̶ bairo ĩñupĩ Juan ãnacũ̶ — na ĩ quetibu̶ju̶yupu̶ Pablo Efeso macããnarẽ .
61002009	Violence	“ Marĩ Quetiupau̶ masĩmajũcõãñami cũ̶ caátipeere , ” marĩ ĩ masĩña . “ Cũ̶ mena marĩ caãnicõãmata , marĩ Quetiupau̶ pu̶ame wãtĩ roro marĩrẽ cũ̶ caátigarijere ẽñotamasĩñami , roro marĩ catãmu̶oetiparore bairo ĩ . Tunu cañuena roquere preso joricarore bairo na cũrĩ na cũ̶gomasĩñami Dios , na cũ̶ careparo jũ̶goye , ” marĩ ĩ masĩña .
58011016	Grace	Tunuápéyupa . Na pu̶ame netõjãñurõ caroa yepa majũrẽ boyupa . “ U̶mu̶recóo macãã yepare cacoterãrẽ bairo ãñupã , ” ĩgu̶ ñiña mu̶jããrẽ . Bairi Dios , “ Yu̶ , na pacu̶ Dios yu̶ ãniña , ” na ĩ tũ̶goñaboboetiyami . Cũ̶ pu̶ame merẽ na caãnipa macãrẽ qũẽnorĩcãrõrẽ bairo átiyucõãñupĩ .
54004007	Recommendation	Mu̶ roque Timoteo quetibu̶ju̶rique carorije catũ̶gomasĩã manie macããjẽrẽ tũ̶gopeoeticõãña . Tocãnacã rũ̶mu̶a Dios cũ̶ caborore bairo mu̶ caátiãnipee caãno cãrõrẽ átinemojũ̶goyecu̶ti ãnajẽ jetore átiãninucũña .
66020009	Violence	Bairi na , nipetiro yua , ati yepa jesanu̶cã petiropu̶ ẽñota ãmejoregarãma . Dios ya poa macããna na caãnipau̶rire ẽñotagarãma . Dios ya macã cũ̶ camairĩ macãrẽ ẽñotamigarãma . Bairo na caẽñota ãmejoremiatacũ̶ãrẽ , Dios pu̶ame u̶mu̶recóo macãã peero mena na ñojoere peyocõãgu̶mi . Jĩcãũ̶ ũcũ̶ ru̶saricaro mano na joerepeyocõãgu̶mi wãtĩ Satanás cũ̶ caĩtoatanarẽ yua .
44010048	Description	Bairi yua , na bautiza rotiyupu̶ Jesucristo wãme mena . Bairo na caáto bero yua , Pedrore cũ̶ tuarotiyuparã Corneliojãã pu̶ame nocãnacã rũ̶mu̶ ũno na tu̶re .
45002019	Grace	Tunu cacaapee ĩñaenarẽ bairo caãnarẽ cajũ̶gomasĩrãrẽ bairo , Dios yaye quetire camasĩẽnarẽ , “ Jãã quetibu̶ju̶ masĩña , ” mu̶jãã ĩnucũña . Tunu bairoa canaitĩãrõpu̶ caãnarẽ cajĩñaworãrẽ bairo , roro caánarẽ , “ Caroaro na jãã átirotimasĩña , ” mu̶jãã ĩnucũña .
62002025	Grace	Bairi , “ Jesucristo , cũ̶ caĩcũrĩcãrõrẽã bairo cariape marĩ jogu̶mi yeri capetietie majũrẽ , ” marĩ ĩ masĩña yua .
59003017	Description	Dios cũ̶ camasĩõrĩjẽrẽ cacũ̶gorã pu̶ame nipetiro camasã watoare caroaro caãnarẽ bairo átiãniñama . Tunu bairoa roro átajere ãmeo áperinucũñama . Camasãrẽ caroaro na ĩroanucũñama . Aperã roro cabairãrẽ bopacooro na ĩñañama . Bairi nipetiri wãme caroare átinucũñama , caroaro cariape cabu̶su̶rã ãnirĩ .
43003035	Faith	Dios cũ̶ macũ̶rẽ mairĩ , nipetiro rotimasĩrĩqũẽrẽ cũ̶ joyupi .
61003009	Grace	Mai , marĩ Quetiupau̶ pu̶ame caroa wãme cũ̶ caátipeere cũ̶ caĩjũ̶goyeticũrĩcãrõrẽ átiwẽpũ̶ẽcũ̶ mee baiyami . “ ¿ Dopẽĩ tãmurĩ cũ̶ tunuapériyati Jesús ? ” ĩ bu̶su̶nucũñama jĩcããrã camasã . Bairo na caĩbu̶su̶nucũmiatacũ̶ãrẽ , bairo pu̶ame roque boyami Dios : Mu̶jãã nipetiro Jesucristore tũ̶gou̶sari bero cũ̶ yarã mu̶jãã caãnipeere boyami . Bairi patowãcãrĩcãrõ mano caroaro ĩñajocõãcũ̶ baiyami . Mu̶jãã cotei átiyami . Dios pu̶ame ni jĩcãũ̶ ũcũ̶ cũ̶ cayasirore boetiyami . Nipetiro camasã na carorije wapare yapapuari cũ̶rẽ na cajẽnirõ boyami . Bairo jẽnirĩ bero yua , cũ̶ yarã majũ na caãnorẽ boocotei baiyami .
46007007	Grace	Yu̶ majũpu̶a , nipetiro yu̶re bairo canu̶mo mána jeto mu̶jãã caãno yu̶ bomiña . Baipu̶a , Dios tocãnacãũ̶pu̶rea ricaati wãme , o ape wãme baiãnimasĩrĩqũẽ cũ̶ãrẽ marĩ joyupi , cũ̶ caborore bairo marĩ caátimasĩparore bairo ĩ .
46014001	Recommendation	Bairi mu̶jãã pu̶ame tocãnacã rũ̶mu̶a ãmeo maicõã ninucũña . Bairo caroaro caãmeomaimasĩrã ãnirĩ yua , caroa wãme mu̶jãã caátipee Espíritu Santo jũ̶gori Dios cũ̶ cajorijere caroa wãmerẽ bootũ̶goñarĩ bu̶tioro Diore cũ̶ jẽniña . Ati wãmerẽ Diore mu̶jãã cajẽniata roque , ñumajũcõãña : Dios mu̶jãã cũ̶ caquetibu̶ju̶rijere tũ̶gori bero , Dios yaye quetire camasãrẽ mu̶jãã caquetibu̶ju̶netõpeere mu̶jãã cajẽniata roque , ñuña .
47004006	Grace	Dios pu̶ame cawãmapau̶pu̶re ati yepa naitĩãrõ caãnimirĩcãrõrẽ to busuo joroque ásupi . Cũ̶ã niñami ãme cũ̶ãrẽ marĩ yeri canaitĩãrõpu̶ caãnierẽ bairo marĩ caãnajẽ cu̶tiere cabusuropu̶ to ãnio joroque caácu̶ majũ . Tore bairo átinucũñami Dios , cũ̶ macũ̶ Jesucristo nocãrõ cañuu̶ caroaro cũ̶ caátiere ĩñarĩ bero , Dios cũ̶ caãnajẽ cu̶tiere marĩ camasĩparore bairo ĩ Jesucristo jũ̶gori .
44018024	Description	Ti yu̶tea caãno jĩcãũ̶ judío majõcu̶ Apolos cawãmecu̶cu̶ Efeso macãrẽ etayupu̶ . Apolos pu̶ame Alejandría macã macããcũ̶ ãñupũ̶ . Caroaro cariape caquetibu̶ju̶masĩ majũ ãñupũ̶ . Tunu bairoa Dios ya tuti macããjẽ cũ̶ãrẽ caroaro masĩñupũ̶ .
58013012	Grace	Torecu̶ , Jesús cũ̶ã roro yucu̶pãĩpu̶ cũ̶ cariari rũ̶mu̶rẽ , macã camanopu̶ riayupi , cũ̶ ya poa macããnarẽ cũ̶ rií jũ̶gori carorije wapa mána caroarã Dios ya poa macããna majũ na ãmarõ ĩ .
56002015	Recommendation	Atie yu̶ caĩquetibu̶ju̶rijere na mu̶ quetibu̶ju̶gu̶ to macããna ñubueri majãrẽ . Caroaro rotimasĩrĩqũẽ mena tutuaro na mu̶ quetibu̶ju̶nemomasĩõgu̶ to macããnarẽ , caroaro na camasĩparore bairo ĩ . Ni jĩcãũ̶ ũcũ̶ mu̶rẽ cũ̶ baibotioeticõãto mu̶ caquetibu̶ju̶rije mena jũ̶gori .
62004009	Grace	Merẽ marĩ masĩña Dios marĩrẽ cũ̶ camairĩjẽrẽ . Tiere marĩ masĩõ joroque ĩ , ati yepapu̶ cũ̶ joyupi , cũ̶ macũ̶ jĩcãũ̶ã caãcũ̶rẽ . Cũ̶ jũ̶gori marĩ nipetiro Dios yarã yeri capetietiere marĩ cacũ̶goparore bairo ĩ , ati yepapu̶ cũ̶ joyupi .
43017024	Grace	“ Caacu̶ , ati u̶mu̶recóo caãniparo jũ̶goyepu̶a mu̶ camairĩcũ̶ yu̶ ãniña . Bairi mu̶ pu̶ame yu̶ yarã caãniparãrẽ yu̶ mu̶ besebojayupa . Bairi na cũ̶ã yu̶ caãniátó mu̶ tu̶pu̶ na caãnorẽ yu̶ boya . Yu̶ caátitutuãnie yu̶ mu̶ cajorijere na caĩñaparore bairo ĩ , topu̶ na caãnorẽ yu̶ boya .
45003016	Sin	Noo na caátópu̶ aperãrẽ roro na tũ̶goña royetuao joroque na átinucũñama . Tũ̶goñarĩqũẽ paio joroque na átinucũñama .
58004014	Faith	Jesús , Dios macũ̶ pu̶ame marĩ sumo * sacerdote majũrẽ bairo caãcũ̶ etayupi u̶mu̶recóopu̶re . Bairi marĩ pu̶ame Jesucristo mena marĩ catũ̶goñatutuacõã ninucũrĩjẽrẽ áticõã ninucũrotiya .
61001017	Grace	Jãã ĩñawũ̶ jĩcã rũ̶mu̶ Dios , cũ̶ Pacu̶ cũ̶rẽ nu̶cũ̶bu̶gorique mena cũ̶ caĩbu̶su̶rore . Atore bairo ĩ bu̶su̶ocajowu̶ nocãrõ carotimasĩ Dios cũ̶ caĩrĩjẽ bu̶su̶rique : “ Ãni yu̶ macũ̶ , yu̶ camai , yu̶ cabesericu̶ majũ ñiñami . Cũ̶ mena bu̶tioro majũ yu̶ u̶seaniña , ” ĩ bu̶su̶ocajowĩ Dios .
46012011	Description	Tie nipetiri wãme caroa marĩ caátipeere Espíritu Santo jĩcãũ̶ jũ̶gori tore bairo capee wãme marĩ átimasĩña . Cũ̶ , Espíritu Santo pu̶ame caroa wãme camasãrẽ na caátipeere cũ̶ cajogari majã tocãnacãũ̶pu̶rea na jonucũñami .
66008012	Description	Itiarã bero macããcũ̶ ángel putiwĩ cũ̶ cũ̶ã cũ̶ yaro putiricaro trompetare . Tocãrõã yua , muipu̶ u̶mu̶reco macããcũ̶ cũ̶ã jĩcã sero cãrõ yaticoami . Tunu bairoa jĩcã sero cãrõ ñami macããcũ̶ muipu̶ cũ̶ã yaticoami . Torea bairo ñocõã cũ̶ã jĩcã sero cãrõ yaticoama . Bairi na , na cabusuãnimiataje itia sero caãniataje jĩcã sero cãrõ mamu̶ . Naitĩãrõ tuacõãwũ̶ . Bairi yua ñami , u̶mu̶recóo cũ̶ãrẽ caroaro jĩcãrõ tũ̶ni jĩñawoema . Ati yepare jĩcãrõ tũ̶ni busuwoema yua .
44018017	Violence	Bairi to caãna nipetirã pu̶ame Sóstenes cawãmecu̶cu̶ , ñubuerica wii sinagoga quetiupau̶ jĩcãũ̶rẽ ñerĩ , tipau̶a cũ̶ bapeyuparã , Galión cũ̶ caĩñajoro . Galión pu̶amerẽ dope bairo cũ̶ baiesuparo bairo na caátie .
43010039	Violence	Bairo Jesús cũ̶ caĩquetibu̶ju̶rijere tũ̶gorã , judío majã pu̶ame preso jorica wiipu̶ cũ̶ neágamiwã tunu . Bairo Jesure judío majã preso jorica wiipu̶ na caneágamiatacũ̶ãrẽ , Jesús pu̶ame camasã capããrã watoa cũ̶ jãã ĩã mácũ̶ã , apero pu̶ame na rutiweyocoámí .
47004016	Faith	Bairi popiye baimirãcũ̶ã , jãã pu̶ame cayeritutuaenarẽ bairo jãã tũ̶goña yapapuaetinucũña . Ati rupau̶ mena tocãnacã rũ̶mu̶a cabu̶cu̶a jũ̶goyecu̶na nimirãcũ̶ã , jãã yeri jãã catũ̶goñarĩjẽ pu̶ame nemojãñurõ jõpu̶ame cawãma yeri majũ cacũ̶gorã jãã ãnijũ̶goyecu̶tinucũña .
43012003	Description	Bairo jãã cau̶garuiro , María pu̶ame nardo * caroa caju̶tiñurĩjẽ cawapa pacarije pairo trescientos gramos majũrẽ jeamó . Bairo jeatíri , Jesús ru̶porire piopeowõ . Bairo áti yaparo , cõ poañapõ mena pare bopowõ . Bairo cõ caáto , nipetiro ti wii pupeapu̶ ju̶tiñu bijapeticoapu̶ yua .
58011009	Faith	Tunu bairoa etari bero , Dios mena cũ̶ catũ̶goñatutuarije jũ̶gori ape yepapu̶ macããcũ̶rẽ bairo átiãñupĩ . Waibu̶toa aseri mena qũẽnorĩcã wiiri mena ãniñesẽãñupĩ . Cũ̶ macũ̶ Isaac , bairi cũ̶ pãrãmi Jacob cũ̶ã torea bairo ãniñesẽãñupã cũ̶ berore . “ Mu̶jããrẽ ati yepare yu̶ jogu̶ , ” na ĩ bu̶su̶yupi Dios na cũ̶ãrẽ .
50003017	Recommendation	Yu̶ yarã , yu̶ bairãrẽ bairo caãna , yu̶ caátiãnierẽ bairo ãnajẽcu̶sa mu̶jãã cũ̶ã . Tunu noa ũna mu̶jããrẽ jãã caátiroticũrĩqũẽrẽ bairo caána cũ̶ãrẽ na ĩñacõrĩ caroaro ãnajẽcu̶sa .
48006002	Recommendation	Bairi mu̶jãã pu̶ame tocãnacãũ̶pu̶a ãmeo ju̶átinemorĩ , roro mu̶jãã caátiãninucũrĩjẽrẽ netõnu̶cãcõãnucũña . Tore bairo ána , Cristo cũ̶ caátiroticũrĩcãrõrẽ bairo átipeyorã mu̶jãã átigarã yua .
59002024	Faith	Bairo Abraham ãnacũ̶ cũ̶ cabairiquere tũ̶goñamasĩrĩ , atore bairo mu̶jãã nipetiro mu̶jãã ĩ masĩña : “ Ni jĩcãũ̶ ũcũ̶ Dios mena cũ̶ catũ̶goñatutuarije jeto meerẽ caroaro cũ̶ caátie cũ̶ãrẽ átirotiya , carorije wapare cacũ̶goecu̶re bairo tuagu̶ , Dios cũ̶ caĩñajoro , ” mu̶jãã ĩ masĩña .
45009014	Faith	Tiere masĩrĩ yua , “ Toroquere , cariape caácu̶ mee niñami Dios bairo cũ̶ caápata , ” ¿ marĩ ĩrãati ? ¡ Tore bairo marĩ ĩ masĩẽna bairãpu̶a !
45014001	Recommendation	Ni ũcũ̶ Jesucristo mena catũ̶goñatutua wẽpũ̶ẽcũ̶ cũ̶ caãmata , caroaro cũ̶ bocári cũ̶ qũẽnoña ñubueri majã mena . Cũ̶ ũcũ̶ mena bu̶su̶ri , tutuaro mena ãmeo bu̶su̶rique netõẽtĩcõãña .
66012007	Violence	Tie cabairo bero , ñiñajowu̶ tunu u̶mu̶recóopu̶ ãmeo qũẽrĩqũẽrẽ . Pu̶gatua ãmeo qũẽwã : Miguel cawãmecu̶cu̶ cũ̶ yarã aperã ángelea * majã cañurã mena cũ̶ ãmeo qũẽwĩ dragõrẽ . Dragón cũ̶ã cũ̶ yarã ángelea majã cañuena mena ãmeo qũẽcãnamuwĩ Miguere .
49004026	Recommendation	Tunu bairoa di rũ̶mu̶ ũno caãno jĩcã wãme jũ̶gori roro mu̶jãã caasiata , tunu roro buipearo asianemoeticõãña . Jicoquei tiere tũ̶goñaqũẽnoña . Rupa rũ̶mu̶ asia ãmerĩcõãña tie mena .
60003009	Recommendation	Bairi tunu roro mu̶jããrẽ caánarẽ roroa mu̶jãã cũ̶ã na átiãmeeticõãña . Mu̶jããrẽ caawajatutirã ũna cũ̶ãrẽ na tuti ãmeeticõãña . Mu̶jããrẽ na caĩtutirorea bairo na ĩ tuti tunuo peoeticõãña . Bairo pu̶ame ĩña : “ Caroare cũ̶ joáto mu̶jããrẽ Dios , ” na ĩ jẽnibojaya mu̶jããrẽ cateeri majã cũ̶ãrẽ . Bairo mu̶jãã caápata , caroare na jonemogu̶mi Dios .
43008029	Grace	Yu̶ Pacu̶ yu̶re cajoricu̶ pu̶ame yu̶ mena nicõãñami . Yu̶ caátiãnierẽ ĩñarĩ catũ̶goñau̶seani ãcũ̶ ãnirĩ di rũ̶mu̶ ũno yu̶ aweyoetiyami — na ĩwĩ Jesús .
49006014	Recommendation	Jĩcãũ̶ soldau * cũ̶ wapana mena cũ̶ caãmeoqũẽparo jũ̶goye ãpõã asero mena jãñañami . Caãnijũ̶goro ti asero mena carupawẽrẽ jiyayami . Bairo jiya yaparori bero , cũ̶ yerire ẽñotagu̶ , ape jutiro ãpõã jutirore cũ̶ cotiapu̶ jãñaẽñotayami . Mu̶jãã , cũ̶rẽ bairo caroaro netõgarã , Dios yaye caroa quetire mu̶jãã yeripu̶ mu̶jãã catũ̶goñacõãno boya . Tunu bairoa caroaro netõgarã , carorije cawapamoenarẽ bairo mu̶jãã ãnicõã ninucũgarã Dios cũ̶ caĩñajoro .
66001020	Description	Bairo ñi quetibu̶ju̶ yaparori , atore bairo ñinemowĩ tunu : “ Ñocõã , bairi jĩñaworica tutuu mu̶ caĩñarĩjẽ cabairijere , camasã na camasĩẽtĩẽrẽ mu̶ yu̶ quetibu̶ju̶gu̶ . Atore bairo baiya : Yu̶ wãmo cariape nu̶gõãpu̶ yu̶ cacũ̶gorã ñocõã jĩcã wãmo peti pu̶ga pẽnirõ cãnacãũ̶ caãna mu̶ caĩñaatanarẽ bairo niñama yu̶ yarã yu̶ caquetibu̶ju̶roticũrĩcãrã . Ñubueri majã jĩcã wãmo peti pu̶ga pẽnirõ cãnacã poa macããnarẽ caquetibu̶ju̶rã ángelea majãrẽ bairo caãna niñama ñocõã yua . Torea bairo tunu jĩcã wãmo peti pu̶ga pẽnirõ cãnacã tutuu jĩñaworica tutuu cũ̶ã yu̶ ya poari jĩcã wãmo peti pu̶ga pẽnirõ cãnacã poa caãna ñubueri majã poarire cõñarõ baiya . Tore bairo cabairijere merẽ mu̶ masĩña yua , ” ñi quetibu̶ju̶wĩ .
58002009	Grace	Jesús cũ̶ãrẽ peti yu̶tea cãrõã ángelea majã roca macããcũ̶rẽ bairo cũ̶ cũñupĩ Dios . Cũ̶ pu̶ame camasãrẽ camainetõũ̶ ãnirĩ , Jesucristo cũ̶ riao joroque ásupi . Bu̶tioro popiye netõñupĩ , Jesús marĩ ãme caãnarẽ netõõgu̶ . Bairo cũ̶ cabairique jũ̶gori yua , Dios pu̶ame caroa tutuarique majũrẽ cũ̶ joyupi . Quetiupau̶ majũ cũ̶ jããõ joroque cũ̶ ásupi tunu .
50002013	Grace	Dios pu̶ame mu̶jãã yeripu̶ caroaro mu̶jãã catũ̶goñapeere mu̶jãã joyami . Bairo jori yua , mu̶jãã ju̶átinemogu̶mi , nipetiro caroaro mu̶jãã caátipeere mu̶jãã caátipeyoparore bairo ĩ .
43015011	Grace	“ Atore bairo mu̶jãã ñi quetibu̶ju̶ya , caroaro yu̶ mena mu̶jãã cau̶seanimasĩparore bairo ĩ . Tunu bairoa mu̶jãã cau̶seani coterije caroaro jĩcãrõ tũ̶ni to caãnijĩãtiparore bairo ĩ , tore bairo ñi quetibu̶ju̶ya .
54001001	Description	Yu̶ , Pablo , Jesucristo yau̶ , apóstol * majũ yu̶ ãniña . Dios marĩ carorije wapare canetõrĩcũ̶ pu̶ame marĩ Quetiupau̶ Jesucristo mena cũ̶ yaye quetire cũ̶ caquetibu̶ju̶rotijoricu̶ yu̶ ãniña . Bairi marĩ pu̶ame Jesucristo mena cariapea catũ̶goñatutuarã marĩ ãnicõã ninucũña cabero marĩ cũ̶ caátipee jũ̶gori .
54002009	Recommendation	Tunu apeyera carõmia cũ̶ã caroaro nu̶cũ̶bu̶gorique mena na jutii jãñaáto . Caroaro nu̶cũ̶bu̶goroa , baibotioricaro mano na ãnajẽ cu̶paro . Carõmia na rupau̶re wãmagarã , netõnu̶cãrõ majũ na wãmagaeticõãto . Na poa cũ̶ãrẽ netõnu̶cãrĩ wãme majũ na wu̶gapeoeticõãto . Oro , o perla * wẽẽrĩ ũnie mena na bu̶sa epeeticõãto . Jutii cawapapaca ũnie cũ̶ãrẽ netõrõ na jãñagaeticõãto carõmia .
43002015	Violence	Bairo na caáto ĩñau̶ , bapericawẽẽ qũẽnowĩ Jesús yu̶ta wẽẽrĩ mena . Bairo tiwẽẽ mena waibu̶toare nunirĩ cawapatarãrẽ na bape acurewiyojowĩ ti wii pupea caãniatanarẽ . Na ovejare , na wecu̶a cũ̶ãrẽ na acurewiyojowĩ . Moneda tiirire cawasoari majã yaye dinero tiirire mabato recõãwĩ . Na mesarire tujerecũ peyocõãwĩ .
49002010	Grace	Dios cũ̶ caqũẽnorĩcãrã marĩ ãniña . Bairi Jesucristo yarã marĩ ãnio joroque marĩ ásupi , caroa wãmerẽ marĩ caátimasĩparore bairo ĩ . Tirũ̶mu̶pu̶a bairo marĩ caátiãnipeere bojũ̶goyupi .
60004012	Recommendation	Yu̶ bairãrẽ bairo caãna , yu̶ camairã , tũ̶goña acu̶eticõãña roro popiye mu̶jãã cabaipeere . Aperã Diore camasĩẽna roro majũ mu̶jããrẽ na caáto ĩñarã , “ ¡ Agotã ! ¿ Nopẽĩrã tocãrõ roro popiye marĩ baio joroque marĩ na átiyati ? ” ĩ tũ̶goña yapapuaeticõãña . Tie popiye bairiquere mu̶jãã camasĩẽtĩẽ ũnie majũrẽ bairo ĩñaeticõãña .
66019007	Recommendation	Cordero * ya bose rũ̶mu̶ merẽ etacoaya . Cũ̶ yarã cũ̶ ya poa macããna mena cũ̶ caãnipa rũ̶mu̶ etacoaya . Jĩcãũ̶ caũ̶mu̶ cũ̶ cawãmojiyari rũ̶mu̶rẽ bairo bose rũ̶mu̶ etacoaya yua . Cũ̶ nu̶mo caãnipaore bairo Cordero yarã caroaro qũẽnoyurã átiyama . Bairi ãmerẽ marĩ u̶seanito . Marĩ yeripu̶ tũ̶goña u̶seanirĩ cũ̶ marĩ ĩroáto .
49006017	Recommendation	Tunu soldau cũ̶ ru̶poa buire pesayami ãpõã coro . Tunu bairoa ñosẽrĩcãpãĩrẽ cũ̶goyami , cũ̶ wapanarẽ na netõnu̶cãcõãgu̶ . Torea bairo mu̶jãã cũ̶ã Dios mu̶jããrẽ cũ̶ canetõõrĩjẽrẽ tũ̶goñacõã ninucũña , wãtĩ marĩ wapacu̶ roro cũ̶ caátirotigamirĩjẽrẽ netõnu̶cãcõãgarã . Tunu bairoa Dios yaye quetire Espíritu Santo cũ̶ camasĩõrĩjẽ mena uwiricaro mano camasãrẽ na quetibu̶ju̶ya , wãtĩ roro cũ̶ caátigarijere netõnu̶cãcõãgarã .
44007024	Violence	Topu̶ cũ̶ caetaro yua , jĩcãũ̶ Egipto macããcũ̶ cũ̶ yau̶ israelitare cũ̶ caãmeoqũẽrõ ĩñarĩ , Moisés ãnacũ̶ pu̶ame cũ̶ ãmebojayupu̶ . Bairo cũ̶ ãmebojau̶ yua , Egipto macããcũ̶rẽ cũ̶ pajĩãrocacõãñañupũ̶ , ñe wapa manoa cũ̶ yau̶ israelitare cũ̶ caqũẽrõ jũ̶gori .
53003013	Recommendation	Yu̶ yarã , yu̶ bairãrẽ bairo caãna , caroaro mu̶jãã caátiãnierẽ átiju̶tiri jãnaeticõãña .
46016013	Faith	Bairi yu̶ yarã , caroaro tũ̶goña masacatiri ãña . Caroaro jĩcãrõ tũ̶ni tocãnacã rũ̶mu̶a Jesucristo mena tũ̶goñatutuacõã ninucũña . Yeri tutuarique mena tocãnacã rũ̶mu̶a caroa wãme jeto áticõã ninucũña .
44007043	Sin	Bairo mee mu̶jãã ápu̶ . Wericu̶ Molóc * ya wii ñubuerica wiiaca mena mu̶jãã áñesẽãnucũwũ̶ . Bairi tunu ñocõ u̶mu̶recóo macããcũ̶ Refán cawãmecu̶cu̶re mu̶jãã ĩroawu̶ . Mu̶jãã majũã mu̶jãã caqũẽnorĩcãrãrẽ na mu̶jãã ĩroawu̶ . Bairi mu̶jããrẽ yu̶ wẽjogu̶ ape yepapu̶ , Babilonia jũ̶goye jãñurĩpu̶ , ’ ĩ quetibu̶ju̶ woatuyayupa profeta majã marĩ ñicũ̶jãã ãnana na cabairiquere .
53002015	Recommendation	Bairi yu̶ yarã , yu̶ bairãrẽ bairo caãna , Dios yaye quetire tũ̶goña jãnaeticõãña . Caroaro átiãnajẽ ũnie jetore áticõãña . Mu̶jããtu̶ ãna , mu̶jããrẽ jãã caquetibu̶ju̶riquere masiritieticõãña . Tunu bairoa mu̶jããrẽ jãã cawoatuquetibu̶ju̶jorique cũ̶ãrẽ masiritieticõãña .
47005005	Grace	Dios pu̶ame roque tore bairo marĩ cabaimasĩpeere marĩ qũẽnoyubojau̶ átiyami u̶mu̶recóopu̶re . Cũ̶ã , marĩ jowĩ cũ̶ Yeri Espíritu Santo cũ̶ãrẽ , cawãma rupau̶ mena marĩ cacaticõãnipeere marĩ cacũ̶gomasĩparore bairo ĩ yua .
54002011	Recommendation	Tunu bairoa carõmia bu̶su̶ricaro mano caroaro nu̶cũ̶bu̶gorique mena na tũ̶goáto ñubueri majã quetiuparã na caquetibu̶ju̶rijere . Na bu̶su̶rotieticõãña mu̶jãã caneñarõpu̶re carõmiarẽ .
54005019	Recommendation	Timoteo , apeyera , cabu̶toa camasĩrĩ majãrẽ jĩcãũ̶ ũcũ̶ roro cũ̶ caĩbu̶su̶jãata , caãnorẽ bairo cũ̶ tũ̶goeticõãña . Pu̶garã , o itiarã ũna roro na caátajere caĩñarĩcãrã ãnirĩ caãnorẽ bairo jĩcãrõ tũ̶ni na caĩbu̶su̶jãata roque , cariape na tũ̶goya .
45016016	Recommendation	Bairi mu̶jããrẽ ñiña : Mu̶jãã to macããna tocãnacãũ̶pu̶a nu̶cũ̶bu̶gorique mena ãmeo bocári caroaro ãmeo jẽninucũña . Nipetiro ato macããna ñubueri majã Jesucristore catũ̶gou̶sari poari macããna mu̶jããrẽ ñurotijoyama .
66018019	Description	Bairo ĩ yapapuari yua , na ru̶poa buirire õwãrẽ maapeogarãma . Bu̶tioro bopacooro ti macã ãnatõrẽ oti macãgarãma . Bairo ĩ otiawajagarãma : “ ¡ Ade tame , roro bopacooro majũ capairi macã ãnatõ tãmu̶oña yua ! Ti macã jũ̶gori nipetiro marĩã riare cũmuu mena cañesẽãrã pairo marĩ wapatanucũwũ̶ . Ti macã caãnie cawapa pacarije mena pairo marĩ wapatanucũwũ̶ . ¡ Ãmerẽ yua , caãno tu̶saroa , ‘ Roro majũ baigaro ti macã , ’ marĩ caĩẽtĩpau̶re ti macã yasicoaya ! ” ĩ otiu̶sagarãma , ti macã cayasiro ĩñarĩ yua , ñi quetibu̶ju̶wĩ ángel .
62003001	Grace	Nocãrõ majũ marĩ cũ̶ maiñati marĩ Pacu̶ Dios . Bairo marĩrẽ camai ãnirĩ , “ Yu̶ pũnaa , ” marĩ ĩnucũñami . Bairi cũ̶ pũnaa majũ marĩ ãniña . Aperã ati u̶mu̶recóo macããna camasã Dios pũnaa marĩ caãnierẽ masĩẽtĩñama , Dios , marĩ Pacu̶ cũ̶ãrẽ camasĩẽna ãnirĩ .
60005005	Recommendation	Torea bairo átiãña mu̶jãã , cawãmarã cũ̶ã . Cabu̶toa camasĩrĩ majã na caátirotirore bairo caroaro átiãña . Nu̶cũ̶bu̶gorique mena na caquetibu̶ju̶rijere caroaro na tũ̶gou̶saya . Tocãnacãũ̶pu̶a mu̶jãã nipetiro ñubueri majã nu̶cũ̶bu̶gorique mena caroaro ása cabu̶toa na caquetibu̶ju̶rijere . “ Jãã majũ cũ̶ã jãã rotimasĩña , ” ĩ tũ̶goñaeticõãña . Torea bairo profeta * majã cũ̶ã ĩ quetibu̶ju̶yupa : “ Dios pu̶ame ni ũcũ̶ caĩtũ̶goñabotiori majõcu̶ cũ̶ caátigarijere ẽñotanucũñami . Apei caĩbotiogaecu̶ , caroaro na caĩrõrẽ bairo caátiãnimasĩ roquere caroaro cũ̶ ju̶átimasĩñami Dios cañuu̶ ãnirĩ , ” ĩ quetibu̶ju̶yupa profeta majã ãnana .
45003004	Faith	Nipetirije cũ̶ caátigariquere cariapea áticõãgu̶mi cũ̶ caĩrĩcãrõrẽã bairo . Nipetiro camasã caĩtopairã na caãnimiatacũ̶ãrẽ , cũ̶ pu̶ame cariapea cũ̶ caĩrĩcãrõrẽ bairo átimasĩñami . Dios ya tutipu̶ cũ̶ã atore bairo quetibu̶ju̶ya : “ Mu̶a , Dios , tocãnacã rũ̶mu̶ caroaro cariape caquetibu̶ju̶ mu̶ ãniña . Bairi ni jĩcãũ̶ ũcũ̶ camasocu̶ caãnorẽ bairo mu̶rẽ cabu̶su̶jãũ̶ mácũ̶mi , ” ĩ quetibu̶ju̶ya .
44009014	Violence	Ãmerẽ atíupi tunu atore . Sacerdote majã quetiuparãrẽ ñerotirica papera pũrõrẽ qũẽnorotiri atíupi , ato macããna nipetiro mu̶rẽ catũ̶gou̶sarãrẽ preso jorica wiipu̶ na jeágu̶ , ” qũĩñupũ̶ marĩ Quetiupau̶re Ananías .
61002001	Sin	Bairo na caĩmiatacũ̶ãrẽ , ãñupã Israel ya poa macããna menarẽ profeta * majã caĩtopairã , profeta majã Dios yarã mee caãna cũ̶ã . Na majũã na caborore bairo caĩquetibu̶ju̶ri majã , caĩtopairi majã ãñupã . Bairi ãme cũ̶ãrẽ ãnigarãma na ũna mu̶jãã watoare quetibu̶ju̶ri majã cariape caquetibu̶ju̶ena . Caĩtopairi majã nigarãma . “ Caroa macããjẽrẽ jãã quetibu̶ju̶ya mu̶jããrẽ , ” ĩ quetibu̶ju̶mirãcũ̶ã , na catũ̶goñarĩjẽ cañuetiere mu̶jãã quetibu̶ju̶garãma . Bairo quetibu̶ju̶ri yua , marĩ Quetiupau̶ mu̶jããrẽ canetõõrĩcũ̶rẽ cũ̶ boetimajũcõãgarãma . Bairo cañuetiere na caquetibu̶ju̶ro jũ̶gori Dios pu̶ame yoaro mee na recõãgu̶mi . Na yasio joroque na átigu̶mi yua na yaye wapa .
43005018	Violence	Bairo cũ̶ caĩrõ tũ̶gorã , nemojãñurõ Jesús cũ̶ cariaro boyuparã judío majã quetiuparã pu̶ame . Mai , “ Marĩ cayerijãrĩ rũ̶mu̶ macããjẽ marĩ ñicũ̶jãã na caroticũrĩqũẽrẽ nu̶cũ̶bu̶goetiyami Jesús , bairo cariayecu̶cu̶re cũ̶ cacatioata , ” ĩ tũ̶goñarĩ , cũ̶ mena asiajãñuñuparã . Bairo tunu , “ ‘ Dios niñami yu̶ Pacu̶ majũ , ’ cũ̶ caĩata , ‘ Yu̶ , Dios mena jĩcãrõrẽ bairo jãã ãniña , ’ caĩrẽ bairo ĩñami Jesús , ” ĩ tũ̶goñarĩ , netõrõ majũ cũ̶ mena asiayuparã .
46011002	Faith	Mu̶jãã pu̶ame yu̶re tũ̶goñarĩ , mu̶jãã yu̶ caquetibu̶ju̶ricarore bairo caroaro jĩcãrõ tũ̶ni caroa wãmerẽ mu̶jãã áticõã ninucũña . Tiere queti tũ̶gori mu̶jãã mena yu̶ u̶seaniña .
44002025	Faith	Quetiupau̶ rey David ãnacũ̶ , Jesús cũ̶ cabaipeere quetibu̶ju̶ woatucũñupĩ atore bairo : ‘ Dios , yu̶ Quetiupau̶ , yu̶ mena ãnicõã ninucũñami . Yu̶tu̶re cariape nu̶gõãrẽ ãninucũñami , ñe ũnierẽ yu̶ cauwietiparore bairo ĩ .
60001023	Grace	Ãmerẽ caroa wãmerẽ catũ̶goñarĩ majã mu̶jãã ãniña . Dios mu̶jããrẽ cawãma wãme yericu̶tajere mu̶jãã joyupi . Cawãma buiarãrẽ bairo caãna mu̶jãã ãniña . Ati u̶mu̶recóo macããna camasã cayasiparã na cabuiari wãmerẽ bairo mee mu̶jãã ãniña . Dios yaye quetibu̶ju̶rique capetietie tocãnacã rũ̶mu̶a caãnipeere bairo caãna roque mu̶jãã ãniña .
59005016	Recommendation	Bairi mu̶jãã cũ̶ã roro mu̶jãã caátajere ãmeo quetibu̶ju̶ya mu̶jãã majũ . Bairo quetibu̶ju̶ri yua , ãmeo jẽnibojaya Diopu̶re , mu̶jãã riayere cũ̶ canetõõparore bairo ĩrã . Bairi caũ̶mu̶ ñe ũnie carorije wapa cacũ̶goecu̶ pu̶ame Diore bu̶tioro cũ̶ cajẽniata , cũ̶ cajẽnirĩjẽ cũ̶ yu̶eticõã cũ̶ baietigu̶mi Dios .
43006047	Faith	Cariape mu̶jããrẽ ñiña : Yu̶ mena catũ̶goñatutuarã yasietigarãma . Na pu̶ame caticõã ninucũgarãma tocãnacã rũ̶mu̶a .
43014018	Grace	“ Baipu̶a , mu̶jãã yu̶ aweyocoápérigu̶ . Yu̶ atígu̶ tunu , mu̶jãã mena tocãnacã rũ̶mu̶a ãnicõã ninucũgu̶ .
45003002	Grace	Yu̶ pu̶ame , “ Judío majã marĩ caãnajẽ cu̶tie wapacu̶timajũcõãña , ” ñiña capee marĩ cabairique jũ̶gori . Bairi caãnijũ̶goro marĩ judío majãrẽ cũ̶ yaye quetire marĩ cũjũ̶goyupi Dios .
49006005	Recommendation	Mu̶jãã , paabojari majã cũ̶ã , mu̶jãã quetiuparã ati yepa macããna na caĩrĩjẽrẽ tũ̶gou̶saya . Nu̶cũ̶bu̶gorique mena na carotirijere ása . Jesucristo yaye quetire mu̶jãã catũ̶gou̶sarore bairo na cũ̶ãrẽ jĩcãrõ tũ̶nia , ape wãme tũ̶goñarĩcãrõ mano na tũ̶gou̶saya .
45002004	Grace	Baipu̶a mai , mu̶jããrẽ caĩñamai ãnirĩ jicoquei mu̶jããrẽ ĩñabeseetigu̶mi . Roro mu̶jãã caátiãnierẽ tũ̶goña yapapuari mu̶jãã catũ̶goñawasoarore bori caroaro yerijõrõ cotei átiyami Dios . Mu̶jãã pu̶ame roque ricaati tũ̶goñarĩ , “ Marĩ caátiãnie , ñurõ Dios cũ̶ caĩñajoro . Bairi ñe ũnie cawapa cũ̶goena marĩ ãna , ” mu̶jãã ĩ tũ̶goñanucũña .
62005014	Faith	Dios marĩrẽ cũ̶ caátipeere caroaro cariapea marĩ tũ̶goña tutuacõãniña . Cũ̶ jetore cariape cũ̶ marĩ tũ̶gomasĩña . Bairi , “ Dios cañuu̶ ãnirĩ cũ̶ caborore bairo cũ̶rẽ marĩ cajẽniata , marĩ tũ̶gogu̶mi , ” marĩ ĩ masĩña .
45015013	Faith	Bairi camasãrẽ Jesucristo mena tũ̶goñatutua masĩrĩqũẽrẽ cajonucũũ̶ Dios pu̶ame u̶seanirĩqũẽ , yerijõrõ ãnajẽ cu̶taje cũ̶ãrẽ ñe ũnie ru̶saricaro mano mu̶jããrẽ cũ̶ jonemoáto . Tunu bairoa Espíritu Santo cũ̶ camasĩrĩjẽ jũ̶gori nemojãñurõ cũ̶ mena mu̶jãã catũ̶goñatutuamasĩpeere cũ̶ jonemoáto .
43019041	Description	Mai , Jesure yucu̶pãĩpu̶ na capapuaturocaricaro pu̶ame jĩcã wese tu̶pu̶ ãmu̶ . Ti wesepu̶re ãmu̶ jĩcã ope ũ̶tã ope mai jĩcãũ̶ camasocu̶ rupau̶ri ãnajẽrẽ na cacũñaeti ope .
66019020	Violence	Bairo na caneñarõ yua , caballo caboti bui capesau̶ pu̶ame moena pu̶garãrẽ na ñewĩ . Monstruo , bairi apei cũ̶ yau̶ profeta mee caãcũ̶ caĩtopai mena na ñewĩ . Mai , cũ̶ , profeta caĩtopai pu̶ame caĩñaña manie caacu̶orije ũnierẽ monstruo cũ̶ caĩñajoropu̶ camasãrẽ caáti ĩñorĩcũ̶ ãmi . Tie cũ̶ caáti ĩñomasĩrĩjẽ mena , cũ̶ , caĩtopai pu̶ame camasãrẽ caĩtoepericu̶ ãmi . Bairo na ĩtori yua , monstruo ya wãmerẽ na riapoa , o na wãmopu̶ na cawoaturotiricu̶ ãmi . Tunu bairoa cũ̶ caátijẽño ĩñomasĩrĩjẽ jũ̶gori cũ̶ monstruore bairo cabauu̶ na cawericu̶ cũ̶ãrẽ na ĩroao joroque caátacu̶ ãmi . Bairi yua , monstruo cũ̶ caĩtopai mena pu̶garãpu̶rea na ñerĩ peero capairira caũ̶rõpu̶ na weenerocañuacõã jowĩ caballo caboti bui capesau̶ pu̶ame yua . Cacatirãrẽã u̶tabu̶cu̶rare bairo azufre * mena asuyaro caũ̶rĩrapu̶ na recõãwĩ yua .
45012020	Recommendation	Aperopu̶ cũ̶ãrẽ atore bairo ĩ woatunemoñupã : “ Mu̶ pesu , mu̶rẽ catutii , cũ̶ caau̶ariata , cũ̶ u̶garique nuña . Cũ̶ cañemejipiata , cũ̶ etirique joya . Bairo cũ̶rẽ caroaro mu̶ caápata , roro mu̶ cũ̶ caátajere bobotũ̶goñagu̶mi , ” ĩ woatuyupa .
51003016	Recommendation	Tunu apeyera Jesucristo yaye quetire mu̶jãã yeri pũnapu̶ tũ̶goñanucũña . Jesucristo cũ̶ camasĩõrĩjẽ nipetirije mena ãmeo quetibu̶ju̶ya . Bairi tunu yerijõrõ mena ãmeo bu̶su̶ya . Tunu bairoa Dios caroaro mu̶jããrẽ cũ̶ caátiere u̶seanirĩqũẽ mena tũ̶goñarĩ , bu̶tioro cũ̶ basapeoya cũ̶ yaye basarique mena .
51003019	Recommendation	Mu̶jãã , caũ̶mu̶a cũ̶ã , mu̶jãã nu̶moarẽ na maiña . Caroaro mena na quetibu̶ju̶ya . Tutuaro mena mu̶jãã caĩrĩjẽ ñuẽtĩña .
54005016	Recommendation	Bairi apeyera jĩcã wii macããcõ , Diore catũ̶gou̶sao caãcõ cõ ya wiire cawapearã rõmirĩ na caãmata , narẽ cõ caju̶átinemopee majũ niña . Ñubueri majã pu̶ame popiye na na caju̶áperiparore bairo ĩõ , cõ majũã cõ ya wii caãna cawapearã rõmirĩrẽ cõ qũẽnoáto . Bairo cõ caátimasĩata yua , ñubueri majã pu̶ame cawapearã rõmirĩ cariapea noa ũna narẽ caju̶ána cacũ̶goena jetore na ju̶átimasĩgarãma .
62005011	Grace	Tunu bairoa , atore bairo marĩ camasĩrõrẽ boyami Dios : Yeri capetietie marĩ cacũ̶gopeere marĩ camasĩrõrẽ boyami . Cũ̶ macũ̶ jũ̶gori tie cũ̶ cajopeere marĩ camasĩrõ boyami .
62005012	Faith	Bairi ni jĩcãũ̶ ũcũ̶ Jesucristo Dios macũ̶ yau̶ majũ cũ̶ caãmata , merẽ yeri capetietiere cacũ̶gou̶ tuayami . Apei , Dios macũ̶ Jesucristo yau̶ mee caãcũ̶ pu̶ame roque , yeri capetietiere cacũ̶goecu̶ majũ tuayami .
43008036	Grace	Torecu̶ , yu̶ , Dios macũ̶ ãnirĩ carorije mu̶jãã caátinucũrĩjẽrẽ carotiire mu̶jãã netõbojau̶ acú̶ yu̶ apú̶ . Bairo mu̶jããrẽ yu̶ canetõbojaro bero , carorije macããjẽrẽ cajãnarĩcãrã majũ mu̶jãã tuacõãgarã yua .
49003013	Faith	Torecu̶ , nu̶cũ̶bu̶gorique mena mu̶jããrẽ ñiña : Mu̶jãã , judío majã caãmerã , caroaro mu̶jãã canetõpeere mu̶jãã yu̶ caquetibu̶ju̶rije jũ̶gori roro popiye yu̶ baiya . Bairo yu̶ cabaimiatacũ̶ãrẽ , mu̶jããrẽ yu̶ caquetibu̶ju̶rije jũ̶gori caroa macããjẽ mu̶jããrẽ to etao roque yu̶ átiya . Bairi tũ̶goña yapapuaeticõãña .
45016018	Sin	Na pu̶ame marĩ Quetiupau̶ Jesucristo cũ̶ caátirotirijere caquetibu̶ju̶nucũrã mee niñama . Na majũã roro na rupau̶ caborore bairo na caátie macããjẽrẽ quetibu̶ju̶rã átinucũñama . Tunu bairoa caroaro ĩtori , tũ̶goricaro ñurõ carorije macããjẽrẽ quetibu̶ju̶ri , camasã cayeri tũ̶goñatutuaenarẽ roro na ĩ quetibu̶ju̶ mawijionucũñama .
45001029	Sin	Nipetiri wãme carorijere caátinetõmajũcõãrã niñama . Bairo caána ãnirĩ bopaca ĩñarĩcãrõ mano roro átiganucũñama camasãrẽ . Tunu carõmia mena roro átiepepainucũñama . Tunu bairoa apeye ũnierẽ cacũ̶gorã nimirãcũ̶ã , netõjãñurõ cũ̶gonemoganucũñama . Nipetirije carori wãmerẽ átinucũñama . Aperã yayere ĩñau̶garipeanucũñama . Ãmeo pajĩãganucũñama . Roro ãmeo tutinucũñama . Camasãrẽ na ĩtoepenucũñama . Aperã cũ̶ã roro bu̶su̶painucũñama .
55001014	Recommendation	Tunu bairoa Espíritu Santo marĩrẽ caju̶átipau̶ , cũ̶ cajoricu̶ cũ̶ catutuarije mena caroa buerique macããjẽ Dios mu̶ cũ̶ cajoriquere quetibu̶ju̶ ãnijãnaeticõãña . Tie quetire tũ̶gou̶sajãnaeticõãña .
48006008	Faith	Torea bairo ni jĩcãũ̶ ũcũ̶ cũ̶ rupau̶ caborore bairo rorije caátijũ̶goricu̶ , carori wãme cũ̶ caáticõãmata , caberopu̶ cũ̶ãrẽ carorije jũ̶gori cayasipau̶ majũ tuacõãgu̶mi . Baipu̶a , apei pu̶ame roque Espíritu Santo cũ̶ caborore bairo caroa wãme caáticõãjũ̶goricu̶ , cũ̶ caborore bairo jeto cũ̶ caáticõãninucũata , cabero yeri capetietie majũrẽ cacũ̶gopau̶ tuacõãgu̶mi yua .
46010009	Recommendation	Bairi marĩ cũ̶ã , “ Roro marĩ caátie wapare marĩ ĩñabeseecu̶mi Cristo , ” caĩbu̶su̶etiparã marĩ ãniña . Tore bairo jãã ñicũ̶jãã jĩcããrã Diore na caĩbu̶su̶rije jũ̶gori , ãña na na bacajĩãreo joroque ásupi Dios .
46013005	Recommendation	Camasãrẽ caĩñamai pu̶ame camasãrẽ roro boborije ĩ bu̶su̶etinucũñami . Tunu bairoa jĩcãũ̶ã apeye ũnierẽ cabotũ̶goñau̶rẽ bairo baietinucũñami . Ãmeo mairĩqũẽ pu̶ame ãmeo asiarique mee niña . Tunu bairoa ãmeo mairĩqũẽ pu̶ame yoaro marĩrẽ roro caátacu̶ mena asiãnajẽ mee niña .
66009009	Description	Na rupau̶ cũ̶ãrẽ ãpõã coro ũno mena jãñatowã . Na pu̶ame tutuaro majũ wu̶wã . Caballoa capããrã na caũmarĩ coro mena pajĩãráná , na catũ̶gã atu̶ro cãrõ majũ bu̶su̶wu̶ yeseroa na cawu̶rije .
43015022	Sin	“ Ati yepa macããna nipetiro camasã na carorije wapare na yu̶ caquetibu̶ju̶masĩõũ̶ ápericõãta , yu̶re na catũ̶gou̶saetie wapa , wapa cũ̶goetibujiorãma . Ãmerẽ yua narẽ yu̶ caquetibu̶ju̶ro bero , ‘ Carorije cawapa mána jãã ãniña , ’ ĩ netõmasĩẽtĩñama .
51004005	Recommendation	Tunu apeyera , aperã Jesucristore caĩroaena mena cũ̶ãrẽ caroaro ãnajẽcu̶sa . Ati rũ̶mu̶rĩrẽ na quetibu̶ju̶ya Dios yaye quetire . Na quetibu̶ju̶ jãnaeticõãña , yasirema , ĩrã .
45006006	Faith	Bairi , bairo marĩ masĩña : Marĩã , cajũ̶goyepu̶re roro marĩ caátiãnimirĩqũẽrẽ Jesucristo cũ̶ cariarique jũ̶gori yucu̶pãĩpu̶ papuaturericarore bairo baiyupa Dios cũ̶ caĩñajoro . Dios pu̶ame ati rupau̶ mena roro camasã na caátiãnigarije to yasio joroque ĩ , bairo ásupi Jesús . Bairi ãmerẽ roro átiãnajẽrẽ caẽñotamasĩẽnarẽ bairo marĩ baietiya .
62003010	Sin	Bairi yua , atore bairo marĩ ĩ tũ̶goñamasĩña : “ Nipetiro carorije macããjẽrẽ caáti majã wãtĩ cũ̶ carotirijere caána cũ̶ pũnaarẽ bairo caãna niñama . Aperã caroa macããjẽrẽ caána pu̶ame roque Dios yarã cũ̶ caĩñabesericarã , cũ̶ pũnaa majũ niñama , ” marĩ ĩ tũ̶goñamasĩña . Bairi ni jĩcãũ̶ ũcũ̶ caroa macããjẽrẽ caápei cũ̶ yau̶re bairo caãcũ̶rẽ camaiecũ̶ Dios yau̶ mee niñami .
45008007	Sin	Noa ũna ati rupau̶ mena roro caátiãniganucũrã pu̶ame Dios cũ̶ carotirore bairo átijĩãtimasĩgaetiyama . Bairi Dios pesuare bairo caãna majũ tuayama .
44002026	Faith	Bairi bu̶tioro yu̶ u̶seaniña . Ñe ũnie ru̶saetiya yu̶ yeripu̶re . Tunu bairoa Diore yu̶ basapeoya . Bairi yu̶ tũ̶goñarĩqũẽ paietiya .
46010020	Sin	Bairo pu̶ame ĩgu̶ ñiña : Aperã , Diore camasĩẽna , na jũ̶gũẽãrẽ ĩroarã waibu̶toa riire na cajoemu̶gõjonucũata , wãtĩãrẽ na ĩroarã átinucũñama . Diore ĩroarã mee tore bairo átinucũñama . Bairi yu̶ pu̶ame wãtĩã yarã caãnarẽ bairo caãna mena mu̶jãã cabapacu̶tinemonucũrõ yu̶ boetiya .
44013001	Description	Antioquía macããna ñubueri majã menarẽ ãñuparã profeta * majã , aperã cajũ̶gobueri majã cũ̶ã . Ato cãnacãũ̶ ãñuparã na pu̶ame : Bernabé , bairi Simón , ape wãmerã Cañii , bairi Lucio Cirene macããcũ̶ , bairi Manaén , Herodes Galilea yepa quetiupau̶ mena cabu̶tiricu̶ , bairi apei Saulo ãñuparã topu̶re .
49005006	Recommendation	Aperã na majũ na catũ̶goñamasĩrĩjẽ mena carori wãmerẽ na caquetibu̶ju̶ata , tiere tũ̶gopeoeticõãña . Na ĩtoecoeticõãña . Tie ũnie carorijere na caáto jũ̶gori , nocãrõ pairo popiye netõrõ na baio joroque Dios cũ̶ caátipee atíya . Diore cabaibotiorã nipetiro na ũna popiye netõrõ baigarãma .
56001011	Sin	Na ũna caĩtopairãrẽ na caquetibu̶ju̶rotietipee niña camasãrẽ . Pajũ̶goro ána átiyama tocãnacãũ̶pu̶a camasã caãnarẽ . Tunu bairoa na , camasãrẽ na ĩtori , roro átiwapatarã átiyama . Na ũna caquetibu̶ju̶rãrẽ boetirotiya .
43013011	Sin	Mai , “ Bairãpu̶a , nipetiro tocãnacãũ̶pu̶a cau̶gueri mánarẽ bairo mee mu̶jãã ãniña , ” jãã cũ̶ caĩata , cũ̶rẽ cabu̶su̶jãbuitirocapau̶re cũ̶ masĩrĩ , bairo jãã ĩwĩ Jesús .
43010001	Sin	Bairo na ĩ yaparori bero , atore bairo na ĩ quetibu̶ju̶nemowĩ Jesús : “ Cariape mu̶jããrẽ ñiña : Ni ũcũ̶ camasocu̶ nurĩcãrã oveja * na cajããnucũrĩ jopepu̶ jããẽcũ̶ã , aperopu̶ cawãmu̶netõjããũ̶ cañuecũ̶ , jerutiri majõcu̶ niñami .
61002015	Sin	Cayasiricarãrẽ bairo ninucũñama . Jesucristo yaye queti cariape macããjẽrẽ tũ̶gou̶sagaetimajũcõãñama . Beor macũ̶ Balaam * cawãmecu̶cu̶ ãnacũ̶rẽ bairo niñama . Cũ̶ ãnacũ̶ pu̶ame roro átiri wapatarique ũnierẽ bu̶tioro boyayupu̶ .
44014005	Violence	Bairi yua , catũ̶gogaena judío majã , aperã judío majã caãmerã cũ̶ã ti macã macããna carotimasĩrĩ majã mena jĩcãrõrẽ bairo tũ̶goñarĩ , apóstolea majãrẽ popiye na baio joroque na átigayuparã . “ Ũ̶tã rupaa mena na marĩ wẽgarã , ” ãmeo ĩ tũ̶goñañuparã na majũ .
43021017	Description	Bairi yua ãme mena merẽ itiani majũ atore bairo qũĩ jẽniñanemowĩ Pedrore : — Simón , Juan macũ̶ , mu̶rẽ ñiña : ¿ Mu̶a , yu̶ mu̶ maiñati ? Bairo Jesús itiani majũ cũ̶ cũ̶ caĩjẽniñarõ jũ̶gori , tũ̶goñarĩqũẽ pairique mena atore bairo qũĩ yu̶wĩ Pedro Jesure : — Yu̶ Quetiupau̶ , nipetirije yu̶ mu̶ masĩña . Mu̶ masĩña merẽ mu̶ yu̶ camairĩjẽ cũ̶ãrẽ . Bairo Pedro cũ̶ caĩrõ , Jesús pu̶ame bairo qũĩwĩ : -- Baiupa , toroque yu̶ caquetibu̶ju̶cũrĩjẽrẽ cariape catũ̶gou̶sarãrẽ caroaro na coteri na jũ̶goãña .
66021027	Sin	Dise ũnie carorije macããjẽ roque peeto ũno ti macãpu̶re jããmasĩẽtĩgaro . Tunu bairoa ni ũcũ̶ ãmerẽ Dios cũ̶ cateerije ũnierẽ caácu̶ cũ̶ã jããmasĩẽtĩgu̶mi . Caĩtopai , ĩtoriquere caátipai cũ̶ã jããmasĩẽtĩgu̶mi . Dios yarã caãna cacatiãniparã wãmerẽ woaturica tutipu̶ cawoatuecoricarã jeto ti macãrẽ jããmasĩgarãma . Ti tuti Cordero ya tutipu̶ cawoatuecoricarã jeto jããmasĩgarãma yua ti macãrẽ .
66017004	Sin	Cõ , carõmio , monstruo bui caruio pu̶ame jutii cajũãpuarije apeye cajũãrĩjẽ mena asuyaro jãñarĩqũẽcu̶mo . Tunu bairoa cõ rupau̶re capee wãmagariquecu̶mo : Oro mena , ũ̶tã rupaaca caroa caasiyarije mena , ũ̶tããcã caroa cabotirije mena wãmagawõ . Pairo tie ũnierẽ cõ rupau̶pu̶ bu̶sawõ . Apeyera cõ wãmopu̶ copa jotu̶ oro mena qũẽnorĩcãru̶re cũ̶goruiwõ . Ti ru̶pu̶re tocãnacã wãme carorije Dios cũ̶ cateerije majũ jãñawũ̶ . Carorije cõ rupau̶ jũ̶gori caũ̶mu̶a mena roro cõ caátinucũrĩjẽ cũ̶ã ti ru̶pu̶ ãnicõñarõrẽ bairo jãñawũ̶ .
51003014	Recommendation	Tunu bairoa mu̶jãã caãmeomairõ ñuña . Tie pu̶ame roque nipetirije caroaro mu̶jãã caátie caãnimajũrĩjẽ niña . Tore bairo ãmeo mairã , tocãnacã wãme caroa caãnierẽ mu̶jãã átimasĩgarã .
43012023	Description	Bairo cũ̶ na caĩquetibu̶ju̶ro tũ̶go , Jesús pu̶ame atore bairo jãã ĩwĩ : — Merẽ petoaca cõñacoatíya yu̶ , Camasã Jũ̶gocu̶re yu̶ na capajĩãrocaro bero caãnimiatacũ̶ãrẽ yu̶ cacatitunu wãmu̶ápáro u̶mu̶recóo buipu̶ nocãrõ caroaro caãnopu̶ .
45002022	Sin	Tunu aperãrẽ , “ Apei nu̶mo mena roro átiepeeticõãña , ” caĩquetibu̶ju̶rã nimirãcũ̶ã , ¿ nopẽĩrã tore bairo mu̶jãã cũ̶ã apei nu̶mo mena mu̶jãã átiepenucũñati ? Tunu camasã na cawericarãrẽ , “ Na ĩroaeticõãña , ” caĩquetibu̶ju̶rã nimirãcũ̶ã , ¿ nopẽĩrã na caĩroari wii macããjẽrẽ mu̶jãã yajanucũñati ?
45007008	Sin	Bairi Moisés ãnacũ̶ cũ̶ caroticũrĩqũẽ caãno jũ̶gori yua , marĩ rupau̶pu̶ rorije marĩ caátigarije caãnie pu̶ame tocãnacã wãme roro átajere nemojãñurõ marĩ átinemo joroque baiyupa . Tie roticũrĩqũẽ camanicõãta roque , carorije pu̶ame camanierẽ bairo tuabujioro .
44026017	Grace	Judío majã , judío majã caãmerã cũ̶ãrẽ na yu̶ netõõgu̶ . Bairi mu̶rẽ natu̶ jou̶ yu̶ átiya ãmerẽ .
56003003	Sin	Marĩ cũ̶ã , mai , cajũ̶goyepu̶re catũ̶gomasĩẽna , Diore cabaibotiopairã majũ marĩ ãmu̶ . Camawijiayasirãrẽ bairo marĩ baiwu̶ . Bairo caãna ãnirĩ yua , tocãnacã wãme roro marĩ rupau̶ mena marĩ caátiganucũrĩjẽrẽ caátiecorotirã , tiere caátijãnagaena majũ marĩ ãnimiwũ̶ . Carorije macããjẽ jetore átiri aperã yayere marĩ ĩñau̶garipeanucũmiwũ̶ . Tunu caasiapairã ãnirĩ aperã tocãnacãũ̶ mena marĩ ãmeo asiaĩña ãninucũmiwũ̶ .
54005021	Recommendation	Yu̶ yau̶ , Timoteo , atiere mu̶ yu̶ átirotiya , Dios , Jesucristo , bairi ángelea majã cañurã cũ̶ cabesericarã cũ̶ã na caĩñajoro : Atie yu̶ caátiroticũrĩjẽ nipetirijere na átiroticõã ninucũña , ni ũcũ̶rẽ ĩñabesericaro mano . Apei mu̶ bapa ũcũ̶ majũ caãcũ̶ cũ̶ãrẽ nipetiro jĩcãrõ tũ̶nia na átiroticõã ninucũña .
58010035	Recommendation	Torena , Jesucristo mena mu̶jãã catũ̶goñatutuarijere jãnaeticõãña . Tie jũ̶gori caroaro majũ mu̶jãã cabaipee ãnigaro .
46004002	Faith	Tore bairo jĩcãũ̶ paabojari majõcu̶ cũ̶ quetiupau̶ cũ̶ caátirotirorea bairo caroaro jĩcãrõ tũ̶ni caátipau̶ niñami . Tore bairo cũ̶ caáto , cũ̶ quetiupau̶ pu̶ame caroaro ĩñau̶seanigu̶mi cũ̶ paariquere yua .
44009043	Description	Pedro pu̶ame yua , capee rũ̶mu̶rĩ ãñupũ̶ ti macãpu̶re . Waibu̶toa aserire cabopori majõcu̶ Simón cawãmecu̶cu̶ ya wiipu̶ tuayupu̶ Pedro .
46003016	Grace	Mu̶jãã , templo * Dios ya wiire bairo caãna mu̶jãã ãniña , Dios Yeri Espíritu Santo mu̶jãã yeripu̶ cũ̶ caãno jũ̶gori . ¿ Tiere mu̶jãã tũ̶goña masĩẽtĩñati ?
58010019	Faith	Bairi yu̶ yarã , Jesucristo yucu̶pãĩpu̶ cũ̶ cariarique jũ̶gori ãmerẽ Dios ya wii santuariore * cajããetarãrẽ bairoa cũ̶rẽ uwiricaro mano cũ̶ mena marĩ bu̶su̶masĩña .
43008021	Sin	Atore bairo na ĩnemowĩ Jesús judío majã quetiuparãrẽ : -- Caápáu̶ yu̶ ãniña . Bairo yu̶ caátó bero , yu̶ mu̶jãã macãgarã . Bairo macãmirãcũ̶ã , yu̶ mu̶jãã bócaetigarã . Yu̶ caátípau̶pu̶re mu̶jãã ámasĩẽtĩña . Bairo bairi carorije mu̶jãã caátiãninucũrĩjẽ mena mu̶jãã baiyasicoagarã — na ĩwĩ Jesús .
51003012	Recommendation	Dios pu̶ame mu̶jããrẽ maiñami . Mu̶jãã beseyupi , cũ̶ yarã mu̶jãã caãniparore bairo ĩ . Jĩcãũ̶ cawãmau̶ cabu̶cu̶ jutirore cũrĩ , cawãmarõ pu̶ame cũ̶ cajãñawasoarore bairo mu̶jãã cũ̶ã roro mu̶jãã caátiãnigarijere jãnarĩ , cawãma wãme caroaro átiãnajẽ cu̶taje pu̶amerẽ átiãnajẽcu̶sa . Cabopacarãrẽ caroaro cariape na ĩñamaiña . Na ju̶átinemoña . Tunu bairoa , “ Aperã netõrõ caãnimajũrã jãã ãniña , ” ĩ tũ̶goñaeticõãña . Tunu bairoa aperãrẽ caroaro nu̶cũ̶bu̶gorique mena na ĩñaña . Tunu aperã mu̶jããrẽ roro na caátimiatacũ̶ãrẽ , tũ̶goenarẽ bairo roro na caátiere tũ̶goña netõcõãña .
43012026	Faith	Bairi noo caborã yu̶ caquetibu̶ju̶rijere catũ̶gou̶sagarã na tũ̶gopaje u̶saáto yu̶ yayere , yu̶ paabojari majãrẽ bairo na caãnigaata . Tore bairo na caápata , na cũ̶ã yu̶ caãnopu̶re ãnigarãma . Bairi yu̶ caquetibu̶ju̶rore bairo tũ̶gou̶sari caroaro caáticõãnarẽ yu̶ Pacu̶ Dios pu̶ame na ĩñamairĩ caroare na jogu̶mi — jãã ĩ quetibu̶ju̶wĩ Jesús .
54003004	Description	Tunu bairoa na nu̶mo , na pũnaa jĩcã wii macããnarẽ caroaro cajũ̶goãni ĩñanu̶nu̶je masĩrãrẽ marĩ boya . Bairo cajũ̶goãnimasĩrã ãnirĩ na pũnaa cũ̶ãrẽ caroaro beyori carorije ĩẽna , nu̶cũ̶bu̶gori majã , masĩyu̶ju̶rã cajũ̶goãna ũnarẽ na marĩ boya .
52005011	Recommendation	Bairi mu̶jãã cũ̶ã tocãnacãũ̶pu̶a ãmeo yeri ñuo joroque , yeri tutuarã ãmeo átinemoña . Ãmerẽ tore mu̶jãã caãmeo átiãninucũrõrẽã bairo ãmeo áticõã ninucũña .
62003011	Recommendation	Atore bairo Jesús yaye quetire mu̶jãã tũ̶gojũ̶goyupa caãni jũ̶goripau̶pu̶a : “ Tocãnacãũ̶pu̶a ãmeo maiña . Ãmeo ju̶átinemoña Dios cũ̶ caborore bairo mu̶jãã majũ , ” mu̶jããrẽ ĩ quetibu̶ju̶yupa .
46007026	Recommendation	Yu̶ catũ̶goñaata ati yu̶tea capee wãme cañuetie caãni yu̶tea jũ̶gori atore bairo boya : Caũ̶mu̶ cawãmau̶ nu̶mo mácũ̶ã cũ̶ caãno ñuña .
43003001	Description	Jĩcãũ̶ ãmi fariseo * majã mena macããcũ̶ Nicodemo cawãmecu̶cu̶ . Cũ̶ pu̶ame judío majã quetiuparã mena macããcũ̶ jĩcãũ̶ caãnimajũũ̶ ãmi .
59002025	Description	Tunu Abraham ãnacũ̶rẽ bairo baiyupo apeo Rahab caũ̶mu̶a mena caepewapatamirĩcõ cũ̶ã . Cõ pu̶ame cõ ya macãrẽ Josué cũ̶ caĩñarutirotijoricarãrẽ na yasio cũ̶goyupo cõ ya wiipu̶ , yu̶ yarã narẽ na pajĩãrema , ĩõ . Cabero maa cũ̶ãrẽ na ĩñoñupõ na carutitunuápáwãrẽ . Bairo cõ caátore ĩñarĩ , Dios pu̶ame carorije cawapa cũ̶goecore bairo cõ ĩñañupĩ .
54002015	Faith	Bairo cõ caĩtoecoro bero , roro popiye catãmu̶opao Dios cũ̶ cacũrĩcõ nimiocũ̶ã , nipetirije carõmio cõ caátipee Dios cũ̶ cacũrĩqũẽrẽ cõ caátipeyoata , roro cõ caátaje wapare netõmasĩgomo . Tunu bairoa caroaro nu̶cũ̶bu̶goro Dios mena tũ̶goñatutuari , caroaro ãmeo mairĩ camasãrẽ cõ caju̶átinemoata , cõ netõgu̶mi Dios . Caroarã , ñe ũnie na rupau̶pu̶ carorije wapa cũ̶goena na caãnimasĩata , na netõgu̶mi Dios carõmiarẽ .
44013017	Grace	Marĩ Israel poa macããna Quetiupau̶ Dios pu̶ame marĩ ñicũ̶jãã ãnanarẽ cũ̶ yarã caãniparãrẽ na ĩñabeseyayupi . Bairo na ĩñabeseri , capããrã na masabu̶o joroque na ásúpi , ape majã na caãni yepa Egiptopu̶ na caãno mai . Cabero Dios pu̶ame cũ̶ camasĩrĩjẽ mena ti yepare na witio joroque ásupi tunu .
44015008	Grace	Cũ̶ pu̶ame nipetiro camasã na yeripu̶ na catũ̶goñarĩjẽrẽ masĩpeyocõãñami . Bairo camasĩpeyou̶ ãnirĩ , judío majã caãmerã na yerire na cawasoaro jũ̶gori cũ̶ yarã majũ na ãnio joroque ásupi na cũ̶ãrẽ . Cũ̶ Yeri , Espíritu Santo narẽ cũ̶ cajoro ĩñarĩ tore bairo marĩ masĩña cũ̶ yarã na caãnierẽ .
59002011	Sin	Dios pu̶ame atore bairo ĩcũñupĩ : “ Mu̶jãã nu̶moa caãmerãrẽ na ñe epeeticõãña . ” Tunu bairoa ape wẽẽpu̶ atore bairo ĩcũnemoñupĩ : “ Camasãrẽ na pajĩãreeticõãña , ” ĩcũñupĩ . Bairi ni ũcũ̶ aperã nu̶moarẽ cañe epeetinucũũ̶ nimicũ̶ã , camasocu̶re capajĩãrĩ majõcu̶ cũ̶ caãmata , nipetirije Dios cũ̶ caroticũrĩqũẽrẽ cabaibotiou̶re bairo qũĩñagu̶mi Dios .
43010028	Grace	Bairo cariape yu̶ mena catũ̶gou̶sarãrẽ yu̶ mena caãnarẽ caticõãnajẽrẽ na yu̶ jonucũña . Na pu̶ame ati yepa na caãno ũno , jĩcãũ̶ na mena macããcũ̶ yasietigu̶mi . Ñamu̶ jĩcãũ̶ ũcũ̶ na yasio joroque yu̶ jiya átibojaetigu̶mi .
45016020	Grace	Tore bairo mu̶jãã caátimasĩrõ jũ̶gori marĩ Pacu̶ Dios yerijõrõ ãnajẽrẽ cajomasĩ pu̶ame , wãtĩ mu̶jããrẽ caĩtonucũũ̶rẽ yoaro mee cũ̶ mu̶jãã netõnu̶cãõ joroque átigu̶mi . Mu̶jãã ru̶pori mena apeye ũnierẽ pea aborericarore bairo cũ̶ mu̶jãã átio joroque átigu̶mi Dios . Marĩ Quetiupau̶ Jesucristo caroare mu̶jãã cũ̶ jonemoáto .
55003005	Sin	Bairi tunu Dios yaye macããjẽrẽ cabuerãrẽ bairo majũ baitogarãma , mu̶nana . Bairo Dios yaye cũ̶ catutuarije macããjẽrẽ masĩmirãcũ̶ã , tiere caẽñotarãrẽ bairo jĩcãrõ tũ̶ni na yeri mena átiãnimasĩẽtĩnucũgarãma . Na ũnarẽ , Timoteo , mu̶ roque na ĩtoecoeticõãña .
45012005	Description	Marĩ , Jesucristo mena catũ̶goñatutuarã cũ̶ã torea bairo marĩ ãniña . Capããrã nimirãcũ̶ã , cũ̶ mena macããna jĩcã rupau̶re bairo caãna marĩ ãniña . Marĩ nipetiro jĩcã rupau̶ ãnituroricarore bairo marĩ ãniña .
56003008	Faith	Atie , yu̶ caquetibu̶ju̶rije cariape niña . Torecu̶ tiere , tocãnacãnia ñubueri majãrẽ na mu̶ caquetibu̶ju̶nucũrõ yu̶ boya . Bairo tocãnacãnia na mu̶ caquetibu̶ju̶ro yua , Diore catũ̶gou̶sarã pu̶ame caroa macããjẽ átaje ũnie jetore átiãnimasĩgarãma . Atie mu̶rẽ yu̶ caĩquetibu̶ju̶rije cañurĩjẽ caroa macããjẽ quetibu̶ju̶rique , camasã caroaro na caátiãnipee ũnie majũ niña .
59002023	Faith	Torea bairo ĩ quetibu̶ju̶yayupa Dios ya tutipu̶ na caquetibu̶ju̶woacũrĩqũẽ : “ Abraham Diore cũ̶ catũ̶goñatutuarije jũ̶gori carorije cawapa cũ̶goecu̶re bairo qũĩñañupĩ . ” Bairi , “ Abraham , Dios bapa majũ niñami , ” qũĩñuparã nipetiro camasã cũ̶rẽ .
59002001	Faith	Mu̶jãã , yu̶ bairãrẽ bairo caãna , yu̶ camairã atore bairo ñinemoña mu̶jããrẽ tunu : Mu̶jãã , marĩ Quetiupau̶ nocãrõ caroú̶re caĩroarã ãnirĩ , nipetiro camasãrẽ jĩcãrõrẽ bairo na ĩñaña . Pairo cadinero cũ̶gori majã , cacũ̶goena cũ̶ãrẽ nu̶cũ̶bu̶goeticõã na baieticõãña . Jĩcãrõrẽ bairo na ĩñaña .
45003013	Sin	Na bu̶su̶rica , masa ope cayaamani opere bairo niña . Ti ope caũ̶nirĩjẽ caũ̶niwitirorea bairo roro na cabu̶su̶rije witinucũña . Ĩtopaijãñuñama . Tunu bairoa ãña nima capũnirõrẽ bairo , pũnirõ na risero mena bu̶su̶nucũñama .
49005028	Recommendation	Bairi mu̶jãã canu̶moacu̶na mu̶jãã nu̶moarẽ na maiña . Mu̶jãã rupau̶re mu̶jãã camairõrẽã bairo mu̶jãã nu̶moa cũ̶ãrẽ na maiña . Caroaro na ju̶átinemoña . Ni jĩcãũ̶ ũcũ̶ cũ̶ nu̶morẽ caju̶átinemou̶ pu̶ame , cũ̶ rupau̶re caroaro camaijũ̶gou̶re bairo niñami .
45009030	Faith	Toroquere , ¿ dope bairo marĩ ĩcu̶ti ? Bairo pu̶ame niña : Judío majã caãmerã Dios mena caroaro na caãnipeere macãẽsupa . Tiere macãẽtĩmirãcũ̶ã , Jesucristo mena na catũ̶goñatutuarije jũ̶gori tiere masĩjũ̶goyupa . Jesucristore na catũ̶gou̶saroi , Dios pu̶ame , “ Caroarã , ñe ũnie rorije cawapa cũ̶goena niñama , ” ĩrĩ na ĩñanucũñami .
54003009	Faith	Cariape macããjẽ Dios ãmerẽ marĩ cũ̶ camasĩõrĩjẽrẽ caroaro catũ̶gou̶sarã , ricaati roro catũ̶goñarĩqũẽ cu̶perãrẽ na marĩ boya . Tie cariape macããjẽ quetirea marĩ cũ̶ã marĩ tũ̶gou̶sanucũña .
54006002	Recommendation	Bairi tunu noa ũna paabojari majã Jesucristore catũ̶gou̶sarã ũnarẽ caquetiuparã cũ̶gorã narẽ na baibotioeticõãto . Narẽã bairo na cũ̶ã Jesucristo yarã na caãno jũ̶gori roque netõjãñurõ nu̶cũ̶bu̶gorique mena na na capaabojapee niña .
45003003	Faith	Aperã jĩcããrã judío majã Diore na catũ̶gou̶saetimiatacũ̶ãrẽ , cũ̶ caĩjũ̶goyeticũrĩqũẽ cariape nicõãña . Bairi cũ̶ caĩquetibu̶ju̶cũrĩcãrõrẽã bairo áticõãmasĩñami Dios .
43019034	Violence	Bairo na caáperimiatacũ̶ãrẽ , jĩcãũ̶ na mena macããcũ̶ soldau pu̶ame cũ̶ ãpõã besuro mena cũ̶ waru majũ cũ̶ jareoñawĩ . Bairo cũ̶ caáto , rií , oco cũ̶ã witiwu̶ cũ̶ cajareori opere yua .
43015012	Recommendation	Bairi atore bairo mu̶jãã yu̶ átiroticũña : Mu̶jããrẽ yu̶ camainucũrõrẽã bairo mu̶jãã cũ̶ã tocãnacãũ̶pu̶a ãmeo maiña .
45006013	Recommendation	Marĩ caĩñarĩjẽ , marĩ cabu̶su̶rije nipetirije marĩ rupau̶ macããjẽ mena roro marĩ áperigarã . Bairo roro átajere átato ũnorẽã , Dios cũ̶ caborore bairo caroa macããjẽ pu̶amerẽ marĩ átiãnigarã . Riacoati tunu cacatiricarãrẽ bairo caroa macããjẽrẽ marĩ áticõã ninucũgarã .
58010039	Faith	Marĩ pu̶ame roque tiere cajãnarĩcãrãrẽ bairo marĩ baietiya . Bairi caũ̶petietopu̶ caápárãrẽ bairo marĩ baietiya . Jesucristo mena marĩ catũ̶goñatutuarije jũ̶gori , Dios cũ̶ canetõõrĩcãrãrẽ bairo caãna marĩ ãniña .
45011026	Grace	To bero caãno israelita majã catũ̶gou̶saenarẽ bairo Dios cũ̶ caáticũrĩcãrã cũ̶ã cũ̶ tũ̶gou̶sa jũ̶gogarãma tunu . Bairo tũ̶gou̶sa jũ̶gori yua , nipetiro israelita majã cũ̶rẽ caborã netõjĩãtipeticoagarãma na carorije wapare . Dios ya tutipu̶ cũ̶ãrẽ atore bairo ĩ woatuyupa israelita majã na canetõpeere : “ Camasãrẽ canetõõpau̶ judío majõcu̶ Sión * cawãmecu̶ti macãpũ̶ĩ caacú̶ etagu̶mi . Bairo etari , Jacob pãrãmerã roro na caátaje wapare netõõgu̶mi .
52002015	Violence	Na , judío majãna niñama marĩ Quetiupau̶ Jesure capajĩãrĩcãrã . Torea bairo na pajĩãrenucũñupã profeta * majã ãnana cũ̶ãrẽ . Bairo caátana ãnirĩ jãã cũ̶ãrẽ jãã acurewiyojowã . Bairo caãna ãnirĩ nipetiro camasã marĩ ũnarẽ boetinucũñama .
58010026	Sin	Cajũ̶goyepu̶ marĩ Quetiupau̶ Jesús quetibu̶ju̶rique caroaro cariape ãnajẽrẽ masĩmirãcũ̶ã , pu̶gani tunu roro marĩ caáticõãmata , marĩ carorije wapa netõõnemo masĩã maa .
49002006	Grace	Tunu bairoa Dios pu̶ame Jesucristo yarã marĩ caãnoi , cũ̶ cacatioricarãrẽ bairo caãna marĩ ãnio joroque ásupi . U̶mu̶recóopu̶ Jesús mena caruirãrẽ bairo marĩ ãnio joroque marĩ ásupi Dios .
49004025	Recommendation	Apeyera tunu tocãrõã ĩtojãnacõãña . Marĩ nipetiro jĩcã poa macããnarẽ bairo marĩ ãniña . Bairi caroaro cariape jeto marĩ caãmeobu̶su̶ro boya .
48002005	Faith	Bairo jããrẽ na caátigamiatacũ̶ãrẽ , jãã pu̶ame peeto ũno na caĩrĩjẽrẽ jãã tũ̶gou̶saepu̶ . Caroa queti Dios camasãrẽ cũ̶ canetõrĩqũẽ quetire caroaro mu̶jãã catũ̶gou̶sacõãno bootũ̶goñarĩ , narẽ jãã rotiecoepu̶ .
46014013	Recommendation	Yu̶ caĩquetibu̶ju̶rore bairo cabairo jũ̶gori ni jĩcãũ̶ apeye bu̶su̶riquere cabu̶su̶masĩnucũũ̶ cũ̶ caãmata , tie cũ̶ cabu̶su̶rijere cũ̶ catũ̶goãmewiyomasĩpee cũ̶ãrẽ cũ̶ jẽniáto Diore .
44009001	Violence	Mai , Saulo pu̶ame Jesucristo yarã catũ̶gou̶sari majãrẽ na asiajãnaesupu̶ . Nipetiro na ũnarẽ pajĩãregayupu̶ . Bairi Saulo pu̶ame sumo * sacerdote tu̶pu̶ ásúpu̶ .
43017013	Description	“ Bairi mu̶ tu̶pu̶ águ̶ yu̶ baiya . Mai , bairo na mena ati yepapu̶ ãcũ̶na , atore bairo na ñiña , na cũ̶ã bu̶tioro ñe ũnie ru̶saeto na u̶seaniáto , na mena ãcũ̶ bu̶tioro yu̶ cau̶seanirõrẽã bairo .
60004013	Recommendation	Bairo pu̶ame baiya : Jesucristo popiye cũ̶ catãmu̶orĩcãrõrẽã bairo mu̶jãã cũ̶ã cũ̶ yarã ãnirĩ roro popiye mu̶jãã baigarã . Cũ̶ , cũ̶ cabairicarore bairo cabairã ãnirĩ tũ̶goña u̶seaniña . Tore bairo mu̶jãã caãmata , netõjãñurõ pairo nigaro u̶seanirĩqũẽ tunu nemo cũ̶ catunuatí rũ̶mu̶ caãnorẽ . Cũ̶ mena u̶seanirĩ mu̶jãã ãnigarã yua ti rũ̶mu̶ caetaro .
44011006	Description	Yu̶ pu̶ame ti aserore , “ ¿ Ñe ũnie to ãniñati ? ” ĩrĩ , ti aserore caroaro ñiñabesewu̶ . Bairo yu̶ caĩñarõ , ti aseropu̶ yosawã waibu̶toa ati yepa macããna . Bairi waibu̶toa cauwarã , bairi ãña ũna , bairi aperã cawu̶rã cũ̶ã ãma ti asero buipu̶re .
51003008	Recommendation	Ãmerẽ yua , Jesucristo yarã ãnirĩ nipetirije roro mu̶jãã caátiere jãnacõãña : Ãmeo asiarique , bairi roro ãmeo awajatutirique , bairi roro ãmeo ĩñatutirique , bairi roro ãmeo bu̶su̶pairique , bairi roro ãmeo ĩrĩqũẽ cũ̶ãrẽ jãnacõãña .
44018003	Description	Aquilajãã cũ̶ã Pablo cũ̶ caátore bairo paarique cũ̶goyuparã . Caesebu̶tirije jutii paca aseri wii mena aperã ñesẽãráná na caneátíe ocojurique aseri ũnierẽ qũẽnorĩqũẽ paarique cũ̶goyuparã . Tiere capaarã na caãnoi , na mena paagu̶ na mena tuayupu̶ Pablo .
45006012	Sin	Bairo bairi yua , mu̶jãã pu̶ame ati rupau̶ bu̶tioro roro mu̶jãã caátiganucũrĩjẽrẽ mu̶jãã majũrẽ átijĩãtirotieticõãña . Roro marĩ rupau̶ caátiganucũrĩjẽrẽ tũ̶goñaenarẽ bairo tiere tũ̶goñanetõcõãña .
53003012	Recommendation	Bairi marĩ Quetiupau̶ Jesucristo cũ̶ carotimasĩrĩjẽ mena atore bairo na ũna capaagaenarẽ jãã ĩña : Caroaro paaya mu̶jãã cũ̶ã , mu̶jãã cabopacarijere mu̶jãã cawapata ãnimasĩparore bairo ĩrã .
44007009	Sin	“ Marĩ ñicũ̶ Jacob ãnacũ̶ pũnaa pu̶ame , na bai Josére qũĩñatutiyuparã . Bairo qũĩñatutiri yua , Egipto yepapu̶ cañesẽãrã ánárẽ cũ̶ nunirocacõãñuparã , topu̶ cũ̶ yasiáto , ĩrã . Bairo cũ̶ átiri , dinero jeyuparã cũ̶ wapa . Baipu̶a , ti yepapu̶ cũ̶ caãno , José mena ãnicõãñupũ̶ Dios .
44011028	Description	Bairi , etari bero , na mena macããcũ̶ jĩcãũ̶ , Agabo cawãmecu̶cu̶ wãmu̶nu̶cãrĩ Espíritu Santo cũ̶ camasĩõrĩjẽ jũ̶gori atore bairo na ĩñupũ̶ Atioquía macããnarẽ : “ Ati yepa nipetiropu̶re au̶ariarique etagaro , ” na ĩ quetibu̶ju̶yupu̶ Agabo . Tie cũ̶ caĩquetibu̶ju̶rique baiyuparo yua , emperador * romano Claudio cawãmecu̶cu̶ quetiupau̶ cũ̶ caãni yu̶tea majũ .
44020036	Description	Bairo na ĩ yaparo yua , ru̶popaturi mena etanumurĩ na , nipetirã mena Diore na jũ̶gojẽniwĩ Pablo .
48005024	Faith	Bairi merẽ Jesucristo yarã caãna pu̶ame Jesucristo yucu̶pãĩpu̶ cũ̶ cariarique jũ̶gori roro ati rupau̶ mena tocãnacã wãme roro na caátiga tũ̶goñanucũrĩjẽrẽ canetõecoricarã majũ niñama .
59001002	Recommendation	Mu̶jãã , yu̶ bairãrẽ bairo caãna , yu̶ yaye quetire tũ̶gopeoya mai : Ape rũ̶mu̶ mu̶jããrẽ roro tãmu̶orĩqũẽ caetaata , tie mena tũ̶goña yapapuaeticõãña . Tiere u̶seanirĩqũẽ mena mu̶jãã catũ̶goñarõ ñuña .
62001006	Sin	Tunu apeyera , “ Marĩ Pacu̶ Dios yarã jãã ãniña , ” ĩmirãcũ̶ã , canaitĩãrõpu̶ caãna rorije caánarẽ bairo marĩ caátiãmata , caĩtopairãrẽ bairo marĩ ãnibujiorã . Marĩ caátiãnie cũ̶ã cawapa manierẽ bairo tuabujioro .
44010011	Description	Cũ̶ caĩñajoata , u̶mu̶recóo pããnu̶cãcoasuparo . Bairo capããrõ yua , jutii asero capairi aserore bairo cabauri asero ruiasúparo . Ti asero pu̶ame baparicãnacãpau̶ jiyarica asero rocayoa ruiasúparo Pedro tu̶pu̶ .
44002009	Description	Marĩ mena caãna jĩcããrã , Partia macããna niñama . Aperã Media yepa macããna , aperã Elam macããna , aperã Mesopotamia macããna , aperã Judea yepa macããna , aperã Capadocia yepa macããna , aperã Ponto yepa macããna , aperã Asia yepa macããna niñama .
51001010	Faith	Bairo mu̶jãã pu̶ame cũ̶ camasĩõrĩjẽ cũ̶gori yua , marĩ Quetiupau̶ yarãrẽ bairo caroaro mu̶jãã átimasĩãnigarã . Bairo ána , mu̶jãã caátie cũ̶ caĩñajesorije ũnie jetore mu̶jãã áticõã ninucũgarã . Caroa átaje tocãnacã wãmerẽ mu̶jãã átigarã . Tunu bairoa Diore cũ̶ mu̶jãã masĩnemogarã .
54001018	Recommendation	Timoteo , yu̶ yau̶ , yu̶ macũ̶rẽ bairo caãcũ̶ , atiere mu̶ yu̶ átiroticũña . Tiere caroaro tũ̶gopeoya : Caroaro tũ̶goñatutuarique mena camasãrẽ na jũ̶goátiãña . Caroa macããjẽrẽ tũ̶goñarĩqũẽcu̶sa . Tirũ̶mu̶pu̶ macããna marĩ yarã Dios cũ̶ camasĩõrõ jũ̶gori , mu̶ , caroaro mu̶ caátipeere na caĩjũ̶goyeticũrĩcãrõrẽ bairo caroaro jeto áticõãña . Jesucristo mena tocãnacã rũ̶mu̶a tũ̶goñatutuacõã ninucũña . Aperã jĩcããrã Jesucristo cũ̶ carotirore bairo jĩcãrõ tũ̶ni átimasĩẽtĩrĩ , cũ̶ mena na catũ̶goñatutuarijere jãnacõãñupã .
66019001	Faith	Cabero yu̶ tũ̶goroyawu̶ capããrã u̶mu̶recóopu̶ bu̶su̶rique tutuaro mena na caĩocajorijere . Atore bairo ĩ ocajowã : “ ¡ Marĩ Quetiupau̶re cũ̶ marĩ basapeoto ! Marĩ Quetiupau̶ marĩrẽ canetõũ̶ majũ niñami . Marĩ Quetiupau̶ Dios , nocãrõ cañuu̶ nipetiro netõrõ catutuau̶ majũ niñami .
49002001	Grace	Mu̶jãã , Efeso macããna , mu̶jãã canetõparo jũ̶goye carorije jetore mu̶jãã átiãninucũñupã . Bairi rorije mu̶jãã caátaje jũ̶gori yeri capetietiere mu̶jãã cũ̶goesupa . Cabaiyasiricarã ãnanarẽ bairo caãna mu̶jãã ãñupã mai .
46010021	Sin	Tunu bairoa Jesucristo yucu̶pãĩpu̶ cũ̶ cariaparo jũ̶goye cũ̶ cabuerã mena u̶se ocore cũ̶ caetiriquere tũ̶goñarĩ marĩ cũ̶ã u̶se ocore etiri bero , wãtĩãrẽ ĩroarã na caetirije macããjẽrẽ marĩ caetiata , ñuẽtĩña . Tunu bairoa marĩ Quetiupau̶ pããrẽ , cũ̶ cabuerã mena cũ̶ cau̶gariquere tũ̶goñarĩ , marĩ cũ̶ã Cristo ya mesapu̶ u̶gari bero , tunu wãtĩãrẽ ĩroarã na cau̶garije macããjẽrẽ marĩ cau̶gaata , ñuẽtĩña .
49005003	Recommendation	Mu̶jãã , Dios cũ̶ caĩroari poa macããna majũ ãnirĩ camasã roro na rupa mena na caãmeoátieperije ũnierẽ jĩcã wãmeacã ũno ápericõãña . Tunu apeye carorije ĩñau̶garipearique ũnie cũ̶ãrẽ mu̶jãã caápata , ñuẽtĩña .
56001015	Sin	Noa ũna caroa macããjẽ átaje jetore caátitũ̶goñarã na caãmata , nipetirije na caátie , cañurĩjẽ jeto ninucũña . Aperã caroa macããjẽrẽ catũ̶goñaena Diore catũ̶gou̶sagaena pu̶ame roque nipetirije carori wãme jetore átiãninucũñama . Na ũna carorije na yeri na catũ̶goñarĩjẽpu̶ pairo caãno jũ̶gori carorije jetore átinucũñama .
44009021	Description	Bairi nipetiro cũ̶ caĩrĩjẽrẽ catũ̶gorã pu̶ame tũ̶gocõã maniáti , atore bairo ãmeo ĩñuparã na majũ : -- Ãni , Jerusalẽpu̶ ãcũ̶ , Jesure catũ̶gou̶sarãrẽ roro caátacu̶a niñamijã . Ati macã macããna Jesure catũ̶gou̶sarã cũ̶ãrẽ ñei acú̶ baiupu̶ , Jerusalẽpu̶ sacerdote majã quetiuparãrẽ popiye narẽ na áparo ĩ — ãmeo ĩñuparã na majũ Saulore .
58008006	Description	Na paarique ñumirõcũ̶ã , jõbui marĩ sumo sacerdote Jesús marĩrẽ cũ̶ caátibojarije pu̶ame ñunetõña . Cawãma wãme Jesús camasãrẽ cũ̶ caĩrĩcãrõrẽ bairo Dios mena jĩcã yeri pũnacu̶narẽ bairo na ãnio joroque ásupi Jesús .
50001021	Faith	Atore bairo ñi tũ̶goñaña : Yu̶ cacatiri rũ̶mu̶ cãrõ Jesucristo cũ̶ carotirore bairo yu̶ áticõã ninucũgu̶ . Bairopu̶a , yu̶re na capajĩãrocarotiata roque , netõjãñurõ ñubujioro . Tocãrõã yua , Jesucristo mena yu̶ ãnicõãni águ̶ .
50001006	Faith	Bairi atore bairo mu̶jããrẽ ñi tũ̶goñaña : Dios pu̶ame mu̶jãã yeri tũ̶goñawasoariquere mu̶jãã joyupi , carorije mu̶jãã caátaje jãnarĩ , caroa cũ̶ cacũrĩqũẽ pu̶amerẽ mu̶jãã caátimasĩparore bairo ĩ . Tore bairo jeto caroa wãmerẽ mu̶jãã átiãninemonutuao joroque mu̶jãã átigu̶mi , Jesucristo nemo cũ̶ catunuetari rũ̶mu̶pu̶ .
62005020	Faith	Apeye cũ̶ãrẽ atore bairo marĩ masĩña : Ati yepapu̶re asúpi Jesús , Dios macũ̶ majũ . Cũ̶ pacu̶ Dios cariape caãcũ̶rẽ marĩ camasĩpee tũ̶goñarĩqũẽ cũ̶ãrẽ marĩ joyupi . Bairi Diore cariapea cũ̶ marĩ masĩña . Jesucristo cariape caácu̶ mena jĩcãrõrẽ bairo caãna marĩ ãniña . Cũ̶ã niñami Dios caãnimajũũ̶ , marĩrẽ yeri capetietiere cajou̶ majũ .
45012018	Recommendation	Noo mu̶jãã caátijĩãtiro cãrõ nipetiro camasã mena jĩcã majãrẽ bairo u̶seanirõ jĩcãrõ mena caroaro ãnajẽcu̶sa .
58010023	Faith	“ ‘ Mu̶jããrẽ yu̶ netõõgu̶ , ’ cũ̶ caĩrĩcãrõrẽã bairo marĩ netõõgu̶mi , ” caĩrã ãnirĩ tiere marĩ masiritieticõãrõã pu̶gani tũ̶goñarĩcãrõ mano .
43014027	Grace	“ Bairi yu̶ pu̶ame yu̶ ácoagu̶ . Bairo ácú̶ , mu̶jããrẽ yu̶ joya jĩcãrõ tũ̶ni tũ̶goña yeri jãña ãnajẽrẽ . Tie jĩcãrõ tũ̶ni tũ̶goña yeri jãñarĩqũẽ caãnicõãnie yu̶ yaye majũrẽ mu̶jãã yu̶ joya yua . Ati u̶mu̶recóo macããna camasã na cajonucũrõrẽ bairo mee mu̶jãã yu̶ joya . Torena , tũ̶goña yapapuaeticõãña . Uwitũ̶goñaeticõãña .
47005006	Faith	Bairi marĩ pu̶ame Dios mena marĩ tũ̶goñatutuacõãniña . Ati rupau̶ marĩ caãnijũ̶gori rupau̶ mena ãna , marĩ Quetiupau̶ tu̶pu̶ caãmerãrẽ bairo caãna marĩ ãniña .
43012047	Grace	Bairi yu̶ caquetibu̶ju̶rijere tũ̶gocõãmirãcũ̶ã , yu̶ caquetibu̶ju̶rore bairo caáperãrẽ popiye na baio joroque na átiacú̶ mee yu̶ apú̶ . Bairi tunu ati yepa macããna camasãrẽ yu̶ majũã na átirei acú̶ mee yu̶ baiwu̶ . Na carorije wapa roquere ati yepa macããna camasãrẽ na netõũ̶ ácu̶ yu̶ baiwu̶ .
62003012	Sin	Apei Caín ãnacũ̶rẽ bairo marĩ baieticõãrõã marĩã . Cũ̶ , Caín ãnacũ̶ pu̶ame cañuecũ̶ wãtĩ yau̶ majũ ãniñañupĩ . Cũ̶ bai Abel cawãmecu̶cu̶re cũ̶ pajĩãrocacõãñañupĩ . Bairi apei jĩcãũ̶ atore bairo ĩ jẽniñabujiou̶mi : “ ¿ Dopẽĩ cũ̶ bai Abere cũ̶ pajĩãñuparĩ ? ” Atore bairo baiyupa : Caín cũ̶ caátaje carorije ãñupã . Cũ̶ bai cũ̶ caátaje pu̶ame caroa macããjẽ ãñupã . Bairi cũ̶ pajĩãrocacõãñañupĩ Caín Abere .
66016020	Description	Tunu bairoa apeyera , riapu̶ caãnie yucu̶poari , bairi ati macãnu̶cũ̶rõ cũ̶ã yasipeticoapu̶ .
58011012	Description	Bairo bairi Dios cũ̶ camasĩrĩjẽ jũ̶gori Abraham cabu̶cu̶ majũpu̶ nimicũ̶ã , macũ̶cu̶supi . Bairo macũ̶cu̶tiri bero , capããrã pãrãmerã cu̶supi . U̶mu̶recóo macããna ñocõã , bairi paputiro macããjẽ paa rupare cõñajĩãtia mano cãrõ majũ pãrãmerã cu̶supi Abraham .
54001017	Faith	Bairi yu̶ yau̶ Timoteo , qũĩroari cũ̶ marĩ basapeoto Diore : ¡ Bairi marĩ Quetiupau̶ Rey majũrẽ cũ̶ catutuarije tocãnacã rũ̶mu̶a to ãnicõã ninucũáto ! To petieticõãto marĩ Quetiupau̶ caãnicõãninucũũ̶ yaye . ¡ Di rũ̶mu̶ ũno cariaecu̶ , caĩñabócamácũ̶ , jĩcãũ̶ã Dios caãcũ̶ tocãnacã rũ̶mu̶a cũ̶ ãnicõã ninucũáto ! Bairoa to baiáto .
66014007	Faith	Bairi yua cũ̶ , ángel pu̶ame bu̶su̶rique tutuaro mena ĩwĩ : “ Dios tutuaro cũ̶ caĩñabesepa rũ̶mu̶ merẽ etacoaya . Bairi Dios roquere cũ̶ nu̶cũ̶bu̶goya . Dios jetore cũ̶ basapeoya , ‘ Mu̶ , jĩcãũ̶ã mu̶ ãniña cañuu̶ majũ , ’ qũĩ basapeoya . Bairi u̶mu̶recóo , ati yepa , ria capairiya , oco opee cũ̶ãrẽ caqũẽnorĩcũ̶ Diore cũ̶ basapeoya , ” ĩ bu̶su̶jowĩ .
44006001	Description	Ti yu̶tea caãnorẽ Jesucristo yaye quetire catũ̶gou̶sarã pu̶ame capããrã ãninemonucũñuparã . Na mena macããna griego * yayere cabu̶su̶rã u̶seanirõ ãnimasĩẽsuparã hebreo * yaye cabu̶su̶rã mena . Atore bairo na ĩ bu̶su̶paiyuparã : “ Marĩ yarã griego cawapearã rõmirĩrẽ tocãnacã rũ̶mu̶a jĩcãrõ tũ̶ni na batoetiyama narẽ caru̶sarijere . Na yarã hebreo cawapearã rõmirĩ jetore netõjãñurõ na maiñama , ” ĩ bu̶su̶paiyuparã .
60002021	Grace	Bairo mu̶jãã caátiãno boyami Dios . Mu̶jãã yaye wapa jũ̶gorina Jesucristo cañuu̶ nimicũ̶ã , popiye tãmu̶owĩ . Bairo popiye tãmu̶omicũ̶ã , cũ̶rẽ roro caánarẽ na tuti ãmeemi . Cũ̶rẽ ĩñacõrĩ mu̶jãã cũ̶ã cũ̶ cabairicarore bairo átiãnimasĩña .
53003010	Recommendation	Mu̶jãã mena ãna , atore bairo mu̶jããrẽ jãã ĩ quetibu̶ju̶cũwũ̶ : “ Ni jĩcãũ̶ ũcũ̶ capaagaecu̶ u̶garique cũ̶ãrẽ cũ̶ u̶gaeticõãto , ” jãã ĩ cũwũ̶ .
43003016	Grace	Dios pu̶ame ati u̶mu̶recóo macããna nipetiro camasãrẽ bu̶tioro maiñami . Bairo marĩrẽ mairĩ , cũ̶ macũ̶ jĩcãũ̶ã cũ̶ caãnimiatacũ̶ãrẽ , cũ̶ joyupi ati yepapu̶re , nipetirã cũ̶ macũ̶rẽ catũ̶gou̶sarã na yasieticõãto ĩ . Cũ̶ mena caroaro ãnicõã ninucũgarãma tocãnacã rũ̶mu̶a .
44019015	Description	Bairo na caátiãno , jĩcã rũ̶mu̶ jĩcãũ̶ wãtĩ yeri pũna pu̶ame atore bairo na ĩñupũ̶ : “ Yu̶a , Jesure yu̶ masĩña . Pablo cũ̶ãrẽ yu̶ masĩña . Mu̶jãã roquere yu̶ masĩẽtĩña . ¿ Ñamarã ũna mu̶jãã ãniñati ? ” na ĩñupũ̶ wãtĩ .
66019019	Violence	Bairo cũ̶ caĩrõ bero yua , ñiñajowu̶ . Tame , moecũ̶ monstruo , * bairi quetiuparã reyes ati yepa macããna cũ̶ã na ũ̶mu̶a pajĩãrĩ majã mena neñarã baiwã , pajĩãgarã . Caballo caboti bui capesau̶ , cũ̶ ũ̶mu̶a pajĩãrĩ majã mena caãcũ̶rẽ cũ̶ ãmeo qũẽgarã , neñarã baiwã .
44027002	Description	Torena , Adramitio macãrẽ etari , cũmua capairica , Asia yepa macããrĩpu̶ caágarica mena ájããrĩ , jãã acoápú̶ . Jãã mena ámí Aristarco cũ̶ã . Cũ̶ pu̶ame Macedonia yepapu̶ Tesalónica macã macããcũ̶ ãmi .
58013003	Recommendation	Preso jorica wiipu̶ caãna cũ̶ãrẽ na mu̶jãã masiritiepa . Mu̶jãã cũ̶ã preso jorica wiipu̶ caãna mena ãnarẽ bairo tũ̶goñaña . Na ju̶átinemoña . Roro caátiecoricarã cũ̶ãrẽ na tũ̶goñaña . Ape rũ̶mu̶ mu̶jãã cũ̶ã narẽ bairo mu̶jãã tãmu̶obujiorã , ati yepapu̶ mu̶jãã caãni rũ̶mu̶ caãno . Bairi na ĩñamairotiya .
51003017	Recommendation	Bairi mu̶jãã , Jesucristo yarã ãnirĩ nipetirije mu̶jãã caátie , bairi mu̶jãã caĩrĩjẽ cũ̶ãrẽ caroaro átiãnajecu̶sa . Tunu bairoa Jesucristo marĩrẽ caroaro cũ̶ caátiere tũ̶goñarĩ , marĩ Pacu̶ Diore cũ̶ basapeoya .
48006006	Recommendation	Torecu̶ , ni jĩcãũ̶ ũcũ̶ Dios yaye caroa queti aperã na caquetibu̶ju̶rijere catũ̶gonucũũ̶ cũ̶ caãmata , cũ̶rẽ cabuerã cũ̶ãrẽ nipetiri wãme cũ̶ cacũ̶gorije mena cũ̶ ju̶átinemoáto . Ñubueri majã nipetiro na ju̶átinemoáto caquetibu̶ju̶ri majãrẽ na yaye na cacũ̶gorije mena .
44007005	Description	Mai , ti yepare cũ̶ nuniesupu̶ Dios Abrahãrẽ . Petoaca ũno cũ̶ãrẽ cũ̶ joetimajũcõãñupũ̶ cũ̶ caãniparore . Bairo cũ̶ joetimicũ̶ã , Abraham ãnacũ̶ cũ̶ cayasiro beropu̶ cũ̶ pãrãmerãpu̶re na joyupu̶ . Abraham ti yu̶teapu̶re capũnaa mácũ̶ cũ̶ caãnimiatacũ̶ãrẽ , napu̶re jogayupu̶ na caãniparore .
44007019	Description	Cũ̶ , rey ãnacũ̶ pu̶ame marĩ ñicũ̶jãã ãnanarẽ roro na ĩtoeperotiyayupu̶ . Tunu bairoa roro majũ na paarotiri na qũẽ eperotiyayupu̶ . Bairo átiri tutuaro mena na pũnaa cawãmabuiarãrẽ rerotiyayupu̶ , na masabu̶eticõãto ĩ .
43020003	Description	Bairo jãã cõ caĩquetibu̶ju̶ro tũ̶go , pu̶garãpu̶a Simón Pedro mena Jesús masã opepu̶ jãã ĩñarápú̶ .
44024016	Faith	Bairo caĩtũ̶goñau̶ ãnirĩ , yu̶ cayeritutuaro cãrõ caroare yu̶ átiãnimasĩnucũña , Dios cũ̶ caĩñajorore , camasã mena cũ̶ãrẽ .
65001013	Description	Tunu bairoa , ria capairiya wĩno jʉ̃gori tutuaro ocoturi caáto , jopo pairo cañuetie witinucũña . Caĩtopairã cʉ̃ã jopo cawitirorea bairo roro bobooro na caĩrĩjẽ cañuetie witinucũña na risero na caĩrĩjẽ . Tunu bairoa ñocõã na caátíwãrẽ mawijiari capetieto nocãrõ canaitĩãrõpʉ cayasiránárẽ bairo niñama caĩtopairi majã cʉ̃ã .
48001012	Description	Ni jĩcãũ̶ ũcũ̶ camasocu̶ yu̶ quetibu̶ju̶ rotijoemi . Tunu bairoa ni ũcũ̶ camasocu̶ yu̶ bueemi atie mu̶jãã yu̶ caquetibu̶ju̶rijere . Jesucristo pu̶ame roque cũ̶ majũpu̶a yu̶ masĩõwĩ nipetirije mu̶jãã yu̶ caquetibu̶ju̶rijere .
45007005	Sin	Cajũ̶goyepu̶re mai marĩ cajesorije ũnie carorijere marĩ ĩñau̶garipeanucũwũ̶ . Bairo caĩñau̶garipearã ãnirĩ Moisés ãnacũ̶ cũ̶ caroticũrĩqũẽrẽ tũ̶gori bero tie roticũrĩqũẽrẽ marĩ baibotiojũ̶gowu̶ . Bairo tiere cabaibotiorã ãnirĩ nemojãñurõ tutuaro carorijere marĩ ápu̶ . Bairo carorijere ána yua , peeropu̶ cayasiráná majũrẽ bairo marĩ baimiwũ̶ .
54002007	Faith	Cũ̶ pu̶ame yu̶re cũ̶ yaye quetire caquetibu̶ju̶bojau̶ , cũ̶ yau̶ apóstol * majũ yu̶ cũwĩ . Bairo yu̶ cũrĩ yua , cũ̶ yaye queti tũ̶goñatutuarique macããjẽ , cariape quetire yu̶ quetibu̶ju̶ rotijowĩ nipetiro judío majã caãmerãrẽ . Atie mu̶jãã yu̶ caĩrĩjẽ cariape niña . Dios cũ̶ majũpu̶a yu̶ quetibu̶ju̶ roticũwĩ . Mu̶jããrẽ ñitoetiya tie mena .
62003024	Faith	Dios tore bairo cũ̶ caátiroticũrĩqũẽrẽ caána Dios yarã niñama . Dios cũ̶ã na mena nicõãñami na yeripu̶ . Bairo cũ̶ caãnoi , “ Dios marĩ yeripu̶ niñami , ” marĩ ĩ masĩña , cũ̶ Yeri Espíritu Santo marĩ cũ̶ cajoricu̶ marĩ yeripu̶ cũ̶ caãno jũ̶gori .
46010024	Recommendation	Bairi marĩ majũ rupau̶ mena caroaro marĩ caãnipeere macãẽtĩrotiya . Aperã marĩ yarã caroaro na caãnipee ũnie pu̶ame roquere caátiparã marĩ ãniña .
45012016	Recommendation	Jĩcã majãrẽ bairo u̶seanirõ jĩcãrõ mena caroaro ãnajẽcu̶sa . “ Jãã , aperã netõrõ caãnimajũrã jãã ãniña , ” ĩ tũ̶goñaeticõãña . Tore bairo caĩẽna ãnirĩ , cabu̶goro macããna na caãnajẽ cu̶tiere bairo ãnajẽcu̶sa . “ Aperã netõrõ camasĩrã majũ jãã ãniña , ” ĩ tũ̶goñaeticõãña .
49004031	Recommendation	Tunu tocãnacã wãme carorije mu̶jãã catũ̶goñarĩjẽrẽ jãnacõãña : Roro asiarique , asianetõcoátaje , pesucu̶taje , awaja tutirique , roro ĩbu̶su̶pairique , tie ũnie nipetirije carorije mu̶jãã catũ̶goñarĩjẽrẽ jãnacõãña .
51001025	Faith	Dios pu̶ame mu̶jãã cũ̶ caĩroari poa macããnarẽ caju̶paau̶ majũ yu̶ cũwĩ . Bairo yu̶ cũrĩ yua , cũ̶ yaye quetire caroaro cariape mu̶jããrẽ yu̶ quetibu̶ju̶ peyorotiwĩ .
66001014	Description	Cũ̶ poa cũ̶ã lana * oveja poa , o cayu̶su̶aro jũ̶gori oco buseri cañarĩjẽ nieve * cãrõ majũ botirije ãmu̶ . Tunu cũ̶ caapee cũ̶ã peero caũ̶rõrẽ bairo majũ tutuaro asiyawu̶ .
47004015	Grace	Nipetiro popiye jãã catãmu̶orĩjẽ bainucũña , caroaro mu̶jãã canetõmasĩpeere ĩrõ . Bairo mu̶jãã mena macããna aperã nemojãñurõ Cristore * catũ̶gou̶sarã na caãninemoata , nemojãñurõ Dios cũ̶ãrẽ cũ̶ na cabasapeopee cũ̶ã nigaro , nocãrõ marĩ mena cañuu̶ cũ̶ caãno jũ̶gori .
43006056	Faith	Bairi ni ũcũ̶ yu̶ rupau̶re cau̶gau̶ , bairi yu̶ rií cũ̶ãrẽ caetii yu̶ mena macããcũ̶ niñami . Yu̶ cũ̶ã cũ̶ mena yu̶ ãnicõãgu̶ . Jĩcãrõrẽ bairo cayericu̶na jãã ãniña .
43011027	Faith	Bairo Jesús cõ cũ̶ caĩrõ tũ̶go , Marta pu̶ame atore bairo qũĩ yu̶wõ : -- Yu̶ Quetiupau̶ , mu̶rẽ cariape majũ yu̶ tũ̶gou̶saya . Mu̶a , mu̶ ãniña Mesías , * Dios macũ̶ . Dios cũ̶ cajou̶ majũ mu̶ ãniña . Mu̶a , ati yepapu̶ caatípau̶ na caĩwoatujũ̶goyeticũrĩcũ̶ majũ mu̶ ãniña — qũĩwõ Marta Jesure .
44002042	Faith	Cabero na , catũ̶gou̶sajũ̶gori majã pu̶ame caroaro tũ̶gou̶sayuparã apóstolea * majã na caquetibu̶ju̶rijere . Tunu bairoa caroaro nipetiro jĩcã majãrẽ bairo ãnimasĩjũ̶goyuparã . Bairo ãna , nipetiro neñarĩ , Diore cũ̶ jẽninucũñuparã . Tunu bairoa Jesús cũ̶ cau̶gatu̶sarica rũ̶mu̶rẽ tũ̶goñarĩ , pããrẽ u̶ganucũñuparã nipetiro .
58001009	Grace	Caroa macããjẽ ũnie jetore caĩroau̶ mu̶ ãniña . Torecu̶ , carorije macããjẽ pu̶amerẽ miroaetiya . Bairo caãcũ̶ mu̶ caãnoi , yu̶ , mu̶ pacu̶ Dios pu̶ame mu̶ yu̶ besewu̶ . Tunu bairi aperã netõrõ caroa yericu̶tajere mu̶ yu̶ jowu̶ , ” qũĩñupĩ .
44012002	Violence	Bairi Santiago cawãmecu̶cu̶ , Juan jũ̶gocu̶re jarericapãĩ mena cũ̶ pajure rocarotiyupu̶ Herodes .
55002016	Recommendation	Timoteo , mu̶ roque aperã cabu̶goro macããjẽ dope caátiãmanie bu̶su̶riquere quetibu̶ju̶gari na caãmeobu̶su̶rique netõnucũrĩjẽ ũnierẽ di rũ̶mu̶ ũno tũ̶gopeoeticõãña . Tie ũnierẽ cabu̶su̶painucũrã nemojãñurõ Diore cũ̶ tũ̶gou̶sajãnarĩ , carorije macããjẽ pu̶amerẽ jõpu̶ame átijũ̶gonutuayama .
62003015	Sin	Tocãnacãũ̶pu̶a na yarã camasãrẽ cateeri majã pu̶ame pajĩãrĩ majã wapanarẽ bairo caãna niñama . Na ũna pajĩãrĩ majã yeri capetietiere na majũã cũ̶gomasĩẽtĩñama . Merẽ tiere caroaro mu̶jãã masĩña .
43021015	Faith	Bairo jãã cau̶gawãcã yaparoro bero , Jesús pu̶ame Simón Pedrore atore bairo qũĩ jẽniñawĩ : — Simón , Juan macũ̶ , mu̶rẽ ñiña : ¿ Ãnoa mu̶ baparã netõjãñurõ yu̶ mu̶ maiñati ? Bairo Jesús cũ̶ caĩrõ tũ̶go , Simón Pedro pu̶ame atore bairo qũĩ yu̶wĩ : -- Yu̶ Quetiupau̶ , mu̶ yu̶ maimajũcõãña . Merẽ mu̶ masĩña mu̶ yu̶ camairĩjẽrẽ . Bairo Pedro cũ̶ caĩrõ , Jesús pu̶ame bairo qũĩwĩ : — Baiupa , toroque yu̶ caquetibu̶ju̶cũrĩjẽrẽ cariape catũ̶gou̶sarãrẽ caroaro na coteri na jũ̶goãña .
46012008	Grace	Marĩ jĩcããrãrẽ cũ̶ , Espíritu Santo jũ̶gori Dios pu̶ame masĩrĩqũẽ mena cũ̶ yaye quetire marĩ quetibu̶ju̶o joroque átinucũñami . Tunu bairoa aperãrẽ Espíritu Santo jũ̶gori nocãrõ camasĩpetirãrẽ bairo majũ na quetibu̶ju̶o joroque átinucũñami .
44007013	Description	Cabero tunu Egiptore na caátí watoai , José pu̶ame cũ̶ jũ̶gocu̶jããrẽ cũ̶ cabairijere na quetibu̶ju̶yupu̶ . Bairo cũ̶ caĩquetibu̶ju̶roi , faraón pu̶ame masĩñupũ̶ José ya poa macããnarẽ yua .
60003010	Recommendation	Tirũ̶mu̶pu̶ cũ̶ãrẽ torea bairo ĩ quetibu̶ju̶yayupa profeta * majã ãnana : “ Ni jĩcãũ̶ ũcũ̶ camasocu̶ caroaro u̶seanirõ mena cũ̶ caãnigaata , carorije ũnierẽ cũ̶ bu̶su̶eticõãto . ‘ Carori wãmerẽ yu̶ bu̶su̶etigu̶ , ’ ĩ tũ̶goñaposeromasĩrĩ cũ̶ ãmarõ . Tunu bairoa cũ̶ risero mena cũ̶ caĩtopairije ũnie cũ̶ãrẽ qũĩ bu̶su̶eticõãto .
44004032	Description	Tunu apeyera , to macããna catũ̶gou̶sari majã jĩcã majãrẽ bairo tũ̶goñañuparã . Bairi ni jĩcãũ̶ ũcũ̶ na mena macããcũ̶ cũ̶ yaye cũ̶ cacũ̶gorijere maiesupu̶ . Caroaro ãmeo ju̶átinemoñuparã na majũ .
46015003	Grace	Caãnijũ̶goro mai , yu̶ pu̶ame Jesucristo yu̶ cũ̶ caquetibu̶ju̶riquere mu̶jãã yu̶ quetibu̶ju̶ masĩõ jũ̶gowu̶ . “ Jesucristo pu̶ame marĩ carorije wapare netõõgu̶ , marĩ riabojayupi , ” mu̶jãã ñi quetibu̶ju̶wu̶ . Atore bairo ĩña profeta * majã na cawoatujũ̶goyeticũrĩqũẽ cũ̶ã Dios ya tutipu̶re :
66018024	Violence	Ti macã Babilonia macããna roro majũ Dios yarã profeta majãrẽ , bairi Dios ya poa macããna caãna cũ̶ãrẽ na pajĩãre ãninucũñupã . Nipetiro ati yepapu̶re capajĩãecoricarã cũ̶ãrẽ Babilonia macããna jetoa tore bairo roro na ásupa .
44013048	Faith	Bairo Pablojãã na caĩrĩjẽrẽ tũ̶gori , judío majã caãmerã pu̶ame u̶seaniñuparã . Bairo u̶seanirĩ atore bairo ãmeo ĩñuparã na majũ : “ Marĩ Quetiupau̶ yaye queti Pablojãã na caquetibu̶ju̶rije ñujãñuña , ” ãmeo ĩñuparã . Bairi Dios cũ̶ caĩñajoro , nipetiro yeri capetietiere cacũ̶goparã pu̶ame cariape tũ̶gou̶sayuparã .
66022020	Description	Bairi atie yu̶ cawoaturijere cariapea yu̶re caquetibu̶ju̶ pu̶ame bairo ĩnemoñami : “ Bairoa yu̶ baigu̶ . Yoaro mee yu̶ atígu̶ mu̶jãã tu̶pu̶ , ” ĩñami . Bairi yu̶ pu̶ame cũ̶ ñiña Jesure : “ Mu̶ caĩrõrẽ bairoa to baiáto . Yu̶ Quetiupau̶ tãmurĩã tiaya jãã tu̶pu̶ , ” cũ̶ ñiña .
50004009	Recommendation	Bairi mu̶jããrẽ yu̶ caquetibu̶ju̶cũrĩqũẽrẽ bairo áticõãña . Mu̶jãã , yu̶ caĩrĩqũẽrẽ catũ̶goricarã ãnirĩ , bairi yu̶ caátajere caĩñarĩcãrã ãnirĩ bairo ása . Bairo mu̶jãã caátiãno , Dios , caroa yeri pũna cu̶tajere cajou̶ pu̶ame mu̶jãã mena ãnicõã nigu̶mi .
53003015	Recommendation	Bairãpu̶a , mu̶jãã pesure bairo qũĩñaeticõãña . Mu̶jãã baire bairo caãcũ̶ cũ̶ caãnoi , caroaro mena cũ̶ beyoya .
51002008	Recommendation	Caroaro tũ̶goña masacatiya aperã mu̶jããrẽ caquetibu̶ju̶rãrẽ , carorije jãã tũ̶gou̶sare , ĩrã . Na pu̶ame , “ Jãã yaye queti cariape niña , ” caĩrã nimirãcũ̶ã , camasãrẽ ĩmawijiorã átiyama . Na yaye queti Jesucristo buerique mee niña . Na majũ na catũ̶goñarĩjẽ tirũ̶mu̶pu̶ macããna ya wãme átajere quetibu̶ju̶rã átiyama camasãrẽ . Tunu bairoa ati u̶mu̶recóo macããna cabauena na carotimasĩrĩjẽrẽ quetibu̶ju̶rã átiyama . Bairi na tũ̶gou̶saeticõãña .
50003014	Faith	Bairi caatu̶eperi majõcu̶ premiorẽ ñegu̶ , bu̶tioro wẽpũ̶rõ mena cũ̶ caátore bairo yu̶ cũ̶ã bu̶tioro yu̶ átiya Dios yaye yu̶re cũ̶ caátiroticũrĩqũẽrẽ . Bairo yu̶ caáto yua , Jesucristo jũ̶gori yu̶ cawapatapee Dios yu̶re cũ̶ cajogarijere yu̶ jogu̶mi .
56002014	Faith	Cũ̶ , Jesucristo pu̶ame marĩ yaye wapa jũ̶gori yucu̶pãĩpu̶ papuatuecori riayupi . Nipetirije marĩ carorije wapa caãnierẽ marĩ netõõpeyobojari , cũ̶ yarã caãniparã majũ marĩ ãnio joroque marĩ ásupi . Caroa macããjẽrẽ caátiãnimasĩgarã majũ marĩ tuao joroque marĩ ásupi .
43005024	Faith	“ Cariape mu̶jããrẽ ñiña : Ni jĩcãũ̶ ũcũ̶ yu̶ yaye quetire catũ̶gou̶sau̶ , bairi Dios yu̶re cajoricu̶ mena catũ̶goñatutuau̶ pu̶ame caticõã ninucũgu̶mi tocãnacã rũ̶mu̶a . Popiye cũ̶ baio joroque Dios cũ̶ caátipau̶ mee niñami . Bairi cũ̶ , ñamicã cabaiyasiricu̶ nimicũ̶ã , ãmerẽ yua , cacaticõãninucũũ̶rẽ bairo tuayami .
66021015	Description	Mai , yu̶re caquetibu̶ju̶ ángel pu̶ame jĩcãũ̶ cõñarĩcũ̶ oro mena qũẽñorĩcũ̶rẽ cũ̶gowĩ . Tii cõñarĩcũ̶ mena ti macãrẽ cõñagu̶ ámi . Ti macã jopeeri , ti macã ẽñotarica tu̶riro cũ̶ãrẽ cõñagu̶ ámi .
50003019	Sin	Na pu̶ame na caátiãnijesorije jetore bu̶tioro tũ̶goñañama . Tunu bairoa roro na caátiere bobotũ̶goñapeerea , tiere átibotioãniñama . Ati yepa macããjẽ jetore bu̶tioro tũ̶goñañama . Bairo caáticõãna ãnirĩ yua , cabero yasiricaropu̶ ágarãma .
54003006	Sin	Torecu̶ yu̶ yau̶ , Timoteo , ñubueri majã quetiupau̶ caãnipau̶ ũcũ̶ pu̶ame Jesucristore cawãma tũ̶gou̶sajũ̶gou̶ ũcũ̶ mee cũ̶ ãmarõ . Yoaro merẽ Jesucristore camasĩnetõrĩcũ̶ ũcũ̶rẽ beserotiya . Jesucristore cawãma tũ̶gojũ̶gou̶ cũ̶ caãmata , ape watoara roro tũ̶goñarĩqũẽ wasoari , Diore cabaibotiou̶re bairo tuabujiou̶mi . Tore bairo roro tũ̶goñarĩqũẽ wasoari , wãtĩ cũ̶ã roro cawapa cũ̶gou̶re bairo tuajũ̶goyupi .
65001003	Recommendation	Yʉ bairãrẽ bairo caãna , yʉ camairã bʉtioro mʉjããrẽ yʉ quetibʉjʉ woajoganucũmiña caroa queti Dios marĩrẽ cʉ̃ canetõrĩqũẽrẽ . Bairi ãmerẽ , “ Tore bairo yʉre cawoajopee ãno , ” ĩ tʉ̃goñamicʉ̃ã , mʉjããrẽ ape wãme woajoʉ yʉ átiya . Bairi tutuaro mena ñiña mʉjããrẽ : Cʉ̃ yaye quetire jĩcãnia quetibʉjʉcũcõã jãnásúpi Dios cʉ̃ ya poa macããna mena . Torena , mʉjãã cʉ̃ã cʉ̃ yarã ãnirĩ tiere jãnaeticõãña , popiye baimirãcʉ̃ã . Tie queti pʉgani cãrõ wasoamanigaro .
44004002	Description	Na pu̶ame Pedro , Juajãã mena asiajãñuñuparã . Camasãrẽ na caquetibu̶ju̶ro boesuparã . Tunu bairoa , “ Camasã cariacoatana nimirãcũ̶ã tunu catiyama Jesure bairo , ” na caĩquetibu̶ju̶ro boesuparã .
66018005	Sin	¡ Tame , pairo majũ ñiña roro na caátiãnajẽ cu̶tie ti macãrẽ ! Bairo roro na caátie pu̶ame jĩcã puti jeneñoata , u̶mu̶recóopu̶ tujuaetaro cãrõ majũ etabujioro . Bairo roro majũ na caátiere ĩñarĩ na yaye wapa na rei átiyami Dios yua .
43004046	Description	Bairo Jesús Galilea yepapu̶ áñesẽã , Caná na caĩrĩ macãpu̶ ocorea , u̶se oco majũ cũ̶ caátijẽñorĩcã macãpu̶ tunucoámí . Ti macãpu̶re ãñupĩ jĩcãũ̶ ti yepa quetiupau̶ rey roca carotimasĩ majũ . Cũ̶ macũ̶ pu̶ame bu̶tioro riayupu̶ ape macãpu̶ Capernaupu̶ .
45012011	Recommendation	Yeri tũ̶goñatutuarique mena Dios cũ̶ caborore bairo átijĩãticõã ninucũña . Cateeyepairãrẽ bairo tũ̶goñaeticõãña .
60001008	Faith	Apeyera , mu̶jãã roque Jesucristore caĩñaetana nimirãcũ̶ã , cũ̶rẽ mairĩ cũ̶ yaye quetire cariape mu̶jãã tũ̶gou̶saya . Cũ̶ mena mu̶jãã tũ̶goñatutuaya . Bairo cũ̶rẽ caĩñaetana nimirãcũ̶ã , ãmerẽ cũ̶rẽ tũ̶gou̶sari yua , nocãrõ netõrõ majũ u̶seanirĩqũẽ mena mu̶jãã ãniña . Tie cũ̶ mena mu̶jãã cau̶seanirĩjẽ pu̶ame dope bairo ĩ quetibu̶ju̶ masĩã maniña marĩ cabu̶su̶ri risero mena .
62004013	Grace	Dios , Espíritu Santo marĩ cũ̶ cajoricu̶ marĩ yeripu̶ cũ̶ caãno jũ̶gori , “ Marĩ mena niñami Dios . Marĩã cũ̶ yarã marĩ ãniña , ” marĩ ĩ tũ̶goñamasĩcõãña .
43019029	Description	Mai , na pu̶ame jĩcãru̶aca u̶se ocoru̶ carorije capiyarijere cũ̶goyupa . Bairi Jesús , “ Yu̶ ñeme jipijãñucu̶pu̶ , ” cũ̶ caĩrõ tũ̶go , tie u̶se oco carorije capiyarije mena carupajitia mena hisopo * na caĩrĩcu̶ ru̶pu̶ mena jiyaturi u̶se ocoru̶ carorije capiyarije mena yose nerĩ , Jesús riseropu̶ ñumu̶gõ etowã tie carorijere , “ Cũ̶ etiáto , ” ĩrã yua .
51001013	Grace	Wãtĩ cũ̶ carotirore bairo caána cũ̶ mena canaitĩãrõpu̶ caãnarẽ bairo marĩ caãnimiatacũ̶ãrẽ , cũ̶ cawiyoricarãrẽ bairo marĩ ãnio joroque marĩ ásupi Dios . Bairo marĩrẽ netõõrĩ yua , cũ̶ macũ̶ cũ̶ camai , cũ̶ carotimasĩrĩpau̶ macããnarẽ bairo marĩ ãnio joroque marĩ ásupi .
45016017	Recommendation	Yu̶ yarã , yu̶ bairãrẽ bairo caãna , tutuaro mena atore bairo mu̶jããrẽ ñiña : Masacatiri ãña . Jesucristo mena jĩcãrõrẽ bairo mu̶jãã tũ̶goñatutuamasĩẽtĩõ joroque caána mena ãmerĩcõãña . Tunu roro mu̶jããrẽ yapapuao joroque caána mena ãmerĩcõãña . Na yaye queti pu̶ame mu̶jããrẽ jãã caquetibu̶ju̶rique macããjẽ ũnie mee , ricaati quetibu̶ju̶rique niña . Torena , na mena ãmerĩcõãña .
45012007	Recommendation	Camasãrẽ ju̶átinemomasĩrĩqũẽrẽ cũ̶ cajoricarã marĩ caãmata , caroaro mena na marĩ ju̶átinemogarã . Tunu bairo jũ̶gobuemasĩrĩqũẽrẽ cũ̶ cajoricarã marĩ caãmata , camasãrẽ caroaro na marĩ buegarã .
43016023	Faith	Cariapea mu̶jããrẽ ñiña : “ Mu̶jãã mena yu̶ caãmerĩ rũ̶mu̶ caãnorẽ yua , mu̶jãã caborijere yu̶re mu̶jãã jẽnietigarã . Yu̶ Pacu̶pu̶ roquere cũ̶ mu̶jãã jẽnimasĩgarã . Bairo cũ̶ jẽnirã , mu̶jãã caborijere yu̶ wãme mena ĩrĩ cũ̶ mu̶jãã cajẽnirõ , nipetirijere mu̶jãã jomajũcõãgu̶mi yua .
66021019	Description	Bairi tunu ti macã ẽñotarica tu̶rirore caju̶gotutuarije ũ̶tã caroa majũ mena na cacũjũ̶gorique ãmu̶ . Tocãnacã wãmepu̶a ũ̶tã rupaa cawapacu̶tie mena wãmagorique ãmu̶ tipau̶rire . Atie ũnie caroa ũ̶tã cawapacu̶tie mena wãmagorique ãmu̶ :
59004017	Sin	Bairi ni jĩcãũ̶ ũcũ̶ caroa átajere masĩmicũ̶ã , tiere cũ̶ caápericõãta , roro ácu̶ átiyami Dios cũ̶ caĩñajoro .
66019005	Faith	Bairo na caĩrĩpau̶re yua bu̶su̶rique Dios cũ̶ caruiro tronopu̶i caatíe atore bairo ĩ ocajowu̶ : “ ¡ Nipetiro mu̶jãã , cawĩmarã , bairi cabu̶toa cũ̶ã marĩ Pacu̶ Diore cũ̶ basapeoya ! Nipetiro mu̶jãã cũ̶rẽ caĩroarã , cũ̶rẽ canu̶cũ̶bu̶gori majã cũ̶ basapeoya , ” ĩ ocajowu̶ bu̶su̶rique .
47005002	Faith	Bairi marĩ pu̶ame ati rupau̶ mena ãna , marĩ ju̶tinucũña . ¡ Tame ! Merẽ ãmea u̶mu̶recóo macãã rupau̶ marĩ ya rupau̶ caãnipa rupau̶pu̶ roquere marĩ ãnicõãgamiña .
48006004	Recommendation	Bairi mu̶jãã pu̶ame roque tocãnacãũ̶pu̶a caroaro ĩñabesecõñaña mu̶jãã majũã nipetiri wãme mu̶jãã caátiãninucũrĩjẽrẽ . Tore bairo caroaro mu̶jãã majũã mu̶jãã caátiere mu̶jãã caĩñabesemasĩata , caroaro mu̶jãã tũ̶goña u̶seanigarã . Bairopu̶a , tore bairo mu̶jãã catũ̶goñau̶seanirĩjẽ pu̶ame Dios mena caroaro mu̶jãã caátiãnie to ãmarõ . Aperã na cabairijere ĩñacõñarĩ mu̶jãã pu̶ame , “ Aperã netõrõ caroaro caátiãna jãã ãniña , ” ĩrĩ , mu̶jãã cau̶seanirĩjẽ roque cañuetie niña .
46007036	Recommendation	Bairi ni jĩcãũ̶ ũcũ̶ caũ̶mu̶ merẽ cabu̶ticoácú̶ ãnirĩ cũ̶ nu̶mo roco caãnipao mena cawãmo jiyagaricu̶ cũ̶ caãmata , cõ mena cũ̶ wãmojiyaáto . Tunu bairoa , “ Yu̶ canu̶mocu̶to ñugaro , ” cũ̶ caĩtũ̶goñamasĩata , cũ̶ nu̶mo cu̶paro . Tie nu̶mo cu̶taje roro átaje mee niña .
43016002	Violence	Mu̶jããrẽ roro ñubuerica wiiripu̶ caãnarẽ mu̶jãã acuwiyoregarãma ati yepa macããna camasã . Tunu bairo átiri , mu̶jãã pajĩãrecõãgarãma . Bairo noa ũna mu̶jããrẽ capajĩãregarã pu̶ame , ‘ Dios cũ̶ carotiro mena ána marĩ átiya , ’ ĩ tũ̶goñamigarãma .
66015001	Description	To bero apeye u̶mu̶recóopu̶ acu̶orije cabaicõña nu̶cãetarijere ñiñajowu̶ . Tame , jĩcã wãmo peti pu̶ga pẽnirõ cãnacãũ̶ majũ ángelea * majã baujaetanu̶cãwã . Jĩcã wãmo peti pu̶ga pẽnirõ cãnacã wãme roro na caátipee Dios na cũ̶ carotirije mena baujaetanu̶cãwã . Tie roro na caátipee mena merẽ Dios cũ̶ caasiarijere átirotitu̶sagu̶ baiwĩ .
43018023	Description	Bairo cũ̶rẽ cũ̶ caáto , Jesús pu̶ame bairo qũĩñupũ̶ : -- Bairo cũ̶ yu̶ caĩrĩjẽ mena cũ̶rẽ rorije majũ cũ̶ yu̶ caĩata , cariapea roro yu̶ caĩgarijere yu̶ quetibu̶ju̶ masĩõña . Bairo cũ̶ yu̶ caĩrĩjẽ mena cariapea cũ̶ yu̶ caĩmiatacũ̶ãrẽ , ¿ dopẽĩ yu̶ mu̶ wasopana payati ? — ĩñupũ̶ Jesús soldaure .
50004003	Recommendation	Mu̶ cũ̶ã , yu̶ bapa , yu̶ mena caroaro caquetibu̶ju̶ricu̶ , bairo mu̶ caátipee yu̶ boya : Evodia , bairi Síntique cũ̶ãrẽ na ju̶ása . Caroa ãnajẽ pu̶amerẽ na quetibu̶ju̶ya . Na pu̶ame popiye baimirãcũ̶ã , camasãrẽ yu̶ ju̶quetibu̶ju̶nemonucũwã Dios na cũ̶ canetõõrĩjẽ quetire . Clemente mena , bairi aperã yu̶re caju̶átinemorã mena cũ̶ã camasãrẽ yu̶ ju̶quetibu̶ju̶nemonucũwã . Na cũ̶ã Dios mena cacatiãniparãrẽ woaturica tutipu̶ merẽ cawoatuecoricarã niñama .
66016006	Sin	Na majũ , mu̶ yarã , mu̶ ya poa macããnarẽ roro na pajĩãrewã . Mu̶ yarã profeta * majãrẽ roro na pajĩãrewã . Bairi ãmerẽ mu̶ pu̶ame oco rií cajẽñarĩjẽrẽ na etio joroque na mu̶ átiya na yaye wapa yua . ¡ Na majũ na yaye wapa ãmerẽ roro tãmuoñama ! ” ĩ bu̶su̶jowĩ oco quetiupau̶ ángel .
45006002	Sin	Tore bairo marĩ áperigarã . Merẽ marĩã , roro átiãnajẽrẽ cajãnamajũcõãrĩcãrã marĩ ãniña . Bairo caãna ãnirĩ , ¿ dope bairo tunu carorije macããjẽrẽ marĩ átiãninemobujiocu̶ti ?
66017011	Violence	Moecũ̶ monstruo cajũ̶goyepu̶re caãnimirĩcũ̶ ãmerẽ camácũ̶ cũ̶ã quetiupau̶ rey niñami . Jĩcã wãmo peti pu̶ga pẽnirõ cãnacãũ̶ quetiuparã caãna bero macããcũ̶ quetiupau̶ rey niñami cũ̶ cũ̶ã . Cũ̶ mena jĩcã wãmo peti itia pẽnirõ majũ niñama yua quetiuparã reyes . Tunu bairoa cũ̶ , monstruo pu̶ame aperã quetiuparã jĩcã wãmo peti pu̶ga pẽnirõ cãnacãũ̶ mena macããcũ̶ niñami . Cũ̶ pu̶ame yua , yasi majũũ̶ ácú̶ baiyami . Cũ̶ tu̶saye niña yua .
48004030	Recommendation	Bairi atore bairo pu̶ame ĩ quetibu̶ju̶ woatuyupa Dios ya tutipu̶ cũ̶ãrẽ : “ Paabojari majõco cõ macũ̶ mena aperopu̶ cõ acoápáro . Cũ̶ , cõ macũ̶ pu̶ame apeo macũ̶ mena cũ̶ pacu̶ yaye caãnajẽrẽ peeto ũno cacũ̶gou̶sapau̶ mee niñami , ” ĩ quetibu̶ju̶ woatuyupa .
54006009	Sin	Aperã pu̶ame narẽ caru̶sarijere cacũ̶gopetirã nimirãcũ̶ã , pairo cacũ̶gogari majã ãnirĩ petoaca na cacũ̶gorije mena tũ̶goña yapapuajãñunucũñama . Bairo tũ̶goñamacãrĩ yua , carorije átaje ati u̶mu̶recóo macããjẽrẽ tãmu̶onucũñama . Camasãrẽ cateerije , na yasio joroque caátie macããjẽrẽ átinucũñama yua . Tie ũnie cañuetie cabuipacorije niña .
66017016	Violence	Bairi apeyera monstruo ya jawiire bairo pu̶ga wãmo petiro cãrõ caãniatana quetiuparã reyes cõ , carõmio , caróore cõ teejãñugarãma yua . Cõ rocacõãgarãma . Capee cawapacu̶tiere cacũ̶gomirĩcõrẽ yua jutii mácõ cõ átirocacõãgarãma . Bairo átiyaparori , cõ riire u̶garecõãgarãma . Bairo átiri cõ ãnacõ rii caru̶saata , peeropu̶ joere peyocõãgarãma yua .
46008003	Faith	Torea bairo ni jĩcãũ̶ ũcũ̶ Diore masĩrĩ cũ̶rẽ cũ̶ camaiata , Dios pu̶ame cũ̶ yau̶re bairo qũĩñanucũñami .
45003009	Sin	¿ Tame , dope to baimiñati ? Marĩ , judío majã , ¿ aperã netõjãñurõ caroarã cañurã majũ marĩ ãniñati ? ¡ Marĩ baietiya tame yu̶ra ! Bairi marĩ , judío majã , aperã judío majã caãmerã nipetiro camasã rorije caãna jeto marĩ ãniña . Torea bairo yu̶ cũ̶ã yu̶ quetibu̶ju̶nucũña .
44007041	Sin	Bairi yua na caĩroapau̶ wecu̶re bairo cabauu̶re cũ̶ weqũẽnoñuparã . Bairo cũ̶ qũẽnorĩ bero yua , waibu̶toare na pajĩãñuparã , cũ̶ wericu̶re basapeogarã . Tunu bairoa bose rũ̶mu̶ qũẽnoñuparã , cũ̶ , wecu̶re bairo cabauu̶ na majũã na caátiatacu̶re qũĩroagarã .
66009020	Sin	Bairo camasã tie carorije mena roro na cayasicoamiatacũ̶ãrẽ , aperã cacatiru̶sarã pu̶amea tũ̶goñamasacatiema . Mai , bairoa carorije macããjẽrẽ áticõãma . Wãtĩã cũ̶ãrẽ mai bairoa na ĩroacõãma . Oro mena na cawericarã cacatienarẽ na ĩroacõãma . Camasã na jũ̶gũẽã caãniparã ĩrã , ũ̶tã bronce , * ũ̶tã majũ , o yucu̶ mena na caqũẽnorĩcãrãrẽ na ĩroacõãnirecoawã camasã caru̶sarã cacatirã pu̶ame mai . Na majũã na caqũẽnorĩcãrã caĩñaena , catũ̶goena , peeto ũno cũ̶ãrẽ cajee peámasĩẽnarẽ , mai na ĩroacõãnirecoawã , uwioro ati u̶mu̶recóo cabaimiatacũ̶ãrẽ .
47005011	Faith	Bairi , “ Marĩ Quetiupau̶re nipetiro camasã cũ̶ na canu̶cũ̶bu̶goro boya , ” ĩ tũ̶goñarĩ , camasãrẽ Cristo yaye quetire na masĩõ joroque jãã átijĩãtiganucũña . Tore bairo caroaro cariape jãã catũ̶goñanucũrĩjẽrẽ Dios cũ̶ã masĩcõãñami . Bairi mu̶jãã cũ̶ã tiere mu̶jãã camasĩrõ ñuña .
49002003	Sin	Tirũ̶mu̶pu̶re marĩã nipetiro bairo jeto marĩ átiãninucũwũ̶ . Marĩ caborore bairo jeto marĩ ápu̶ . Tunu bairoa roro marĩ rupau̶ nipetiro wãme carorijere caborore bairo jeto marĩ ápu̶ . Roro marĩ catũ̶goñarĩjẽ mena bairo marĩ átinucũwũ̶ . Bairo caátiãna ãnirĩ , aperã roro caánarẽ Dios cũ̶ caátatore bairo marĩ cũ̶ã roro majũ marĩ átiecobujioyupa .
44002040	Recommendation	Tore bairo jeto na quetibu̶ju̶nemoñupũ̶ Pedro : — Bairo mu̶jãã caáto ñuña : Ati yepa macããna jĩcããrã cayasiparã niñama na carorije wapa . ¡ Narẽ bairo mu̶jãã cũ̶ã baieticõãña ! Dios mena bu̶su̶qũẽnoña — na ĩñupũ̶ Pedro camasãrẽ .
45008013	Faith	Ati rupau̶ mena roro mu̶jãã caátiganucũata , peeropu̶ mu̶jãã yasigarã . Baimirãcũ̶ã , tie carorijere Espíritu Santo cũ̶ camasĩõrĩjẽ jũ̶gori mu̶jãã caátijãnaata roque , mu̶jãã caticõã ninucũgarã .
45010011	Faith	Torea bairo ĩ quetibu̶ju̶ya Dios ya tutipu̶ cũ̶ãrẽ : “ Ni ũcũ̶ cũ̶ mena cariape catũ̶goñatutuau̶ pu̶ame di rũ̶mu̶ ũno , ‘ Cabu̶goro majũ cũ̶ yu̶ boyupa , ’ ĩ tũ̶goña yapapuaetigu̶mi , ” ĩ quetibu̶ju̶ya .
45001008	Faith	Caãnijũ̶goro atiere mu̶jããrẽ yu̶ quetibu̶ju̶jũ̶goya mai : Nipetiropu̶ macããna u̶seanirĩqũẽ mena tũ̶gonucũñama Jesucristo mena caroaro mu̶jãã catũ̶goñatutuãnierẽ . Bairo tocãnacãũ̶pu̶a mu̶jãã cabaiãnierẽ tũ̶gori , yu̶ pu̶ame , “ Jãã Pacu̶ , mu̶ ñujãñuña jãã mena , ” ñinucũña Diopu̶re . Jesucristo jũ̶gori bairo ñi jẽninucũña .
52001004	Faith	Yu̶ yarã , Dios mu̶jããrẽ ĩñamaiñami . Bairo mu̶jããrẽ ĩñamairĩ , mu̶jãã cũ̶ãrẽ mu̶jãã beseyupi , cũ̶ yarã mu̶jãã caãniparore bairo ĩ . Tiere jãã cũ̶ã merẽ caroaro jãã masĩña .
60004008	Recommendation	Tunu bairoa tocãnacãũ̶pu̶rea mu̶jãã caãmeomaiãnie to ãmarõ . Bairo caroaro mu̶jãã caãmeomaiãnimasĩata , aperã yaye wapare na mu̶jãã masiriyobojamasĩbujiorã . Cañurĩjẽ macããjẽ pu̶amerẽ tũ̶goñarĩ carorijere mu̶jãã átijãnacõãgarã yua .
44027001	Description	Pablore Italia yepapu̶ na cajogatũ̶goñarĩcãrõrẽã bairo caetaro , Pablo , aperã preso jorica wii caãna cũ̶ãrẽ na nuniwã jĩcãũ̶ quetiupau̶ capitán , * Julio cawãmecu̶cu̶re , “ Topu̶ narẽ cũ̶ neápáro , ” ĩrã . Julio pu̶ame soldaua * quetiupau̶ emperador * ũ̶mu̶a mena macããcũ̶ jĩcãũ̶ ãmi .
66015003	Faith	Bairi na pu̶ame Moisés ãnacũ̶ Dios yau̶ cũ̶ paabojari majõcu̶ yaye basariquere basawã . Dios macũ̶ Cordero yaye basarique mena atore bairo ĩ basawã : “ Nocãrõ carotimasĩ majũ mu̶ ãniña . Nipetirije mu̶ caátie ñumajũcõãña . Mu̶ roque Quetiupau̶ nipetirore carotimasĩ majũ mu̶ ãniña . Dise mu̶ carotimasĩẽtĩẽ maniña . Caria , cariape majũ niña nipetirije mu̶ caátiãnie . Nipetiro camasã poari Quetiupau̶ Rey majũ mu̶ ãniña mu̶ roque .
60002002	Faith	Cawĩmarã buiari bero na paco ũpẽcõãrẽ ũpũrĩ tutuarã na caátórea bairo mu̶jãã cũ̶ã Dios yaye quetire tũ̶gou̶saya mu̶jãã yeripu̶ . Tie Dios yaye quetire mu̶jãã catũ̶gou̶saata , nemojãñurõ yeri tutuarã mu̶jãã ãnigarã . Tore bairo cũ̶ mena mu̶jãã catũ̶goñatutuaroi mu̶jãã netõõgu̶mi yua marĩ Pacu̶ Dios .
66014013	Faith	Tocãrõã yu̶ tũ̶gonemowũ̶ tunu bu̶su̶rique u̶mu̶recóopu̶ caatíere . Bairo ĩroyawu̶ bu̶su̶rique : “ Atie yu̶ caĩrĩjẽrẽ woatuya : ‘ U̶seanirĩ na ãmarõ ato jũ̶goyere di rũ̶mu̶ marĩ Quetiupau̶re tũ̶gou̶sajãnaetiri cariaparã . Bairina , na cariaro beropu̶ cũ̶ mena u̶seanigarãma , ’ ĩ ocajowu̶ . ” “ Bairo majũã baigarãma . Dios yaye jũ̶gori popiye capaaricarã ãnirĩ tocãrõã yerijãgarãma . Bairo popiye na capaariquere masĩrĩ na ju̶átigu̶mi yua , ” ĩ bu̶su̶nemowĩ Espíritu Santo cũ̶ã .
59001027	Faith	Bairo átaje pu̶ame ñuña : Roro cabairãrẽ , camasã uparã mánarẽ , bairi cawapearã rõmirĩ cũ̶ãrẽ caroaro na marĩ caju̶átinemorõ ñuña . Tunu bairoa ati yepa macããna roro na caátore bairo marĩ caápero ñuña . Tore bairo marĩ caápata , Diore camasĩrã majũ marĩ ãnigarã , Dios cũ̶ caĩñajoro .
51002004	Recommendation	Tiere mu̶jãã yu̶ quetibu̶ju̶ya , apei , ni jĩcãũ̶ ũcũ̶ cũ̶ caĩtorijere mu̶jãã tũ̶gore ĩ . Cũ̶ yaye queti pu̶ame jĩcãrõ tũ̶nia baumirõcũ̶ã , ĩtorique macããjẽ niña .
66005013	Description	Tunu bairoa yu̶ tũ̶gowu̶ nipetiro u̶mu̶recóo macããjẽ Dios cũ̶ caqũẽnorĩqũẽ ati yepa macããjẽ cũ̶ã caĩrĩjẽrẽ . Ati yepa roca , bairi ria capairiya cũ̶ã bairo caĩbasapeorijere yu̶ tũ̶gowu̶ : “ ¡ Carotimasĩruiricaro tronopu̶ * carui , bairi Cordero cũ̶ãrẽ basapeorique to ãmarõ ! Nocãrõ cañuu̶ cũ̶ caãnoi , cũ̶ jetorea ĩroarique to ãmarõ . Nocãrõ cũ̶ catutuarije cũ̶ã tocãnacã rũ̶mu̶a to ãnicõã ninucũáto . ¡ To petieticõãto ! ” ĩ basawã capããrã ángelea majã .
66008008	Description	Caputijũ̶goatacu̶ bero macããcũ̶ ángel putiwĩ tunu cũ̶ yaro putiricaro trompetare . Tocãrõã yua , jĩcã macãnu̶cũ̶rõ cãrõ majũ pairo caũ̶rĩ bu̶ru̶aro ria capairiyapu̶ ñarocapaetawu̶ . Bairo ti peero cañarocapaetaro yua , itia sero caãniatato jĩcã sero cãrõ tiya ria riíre bairo jẽñacoapu̶ .
44007058	Violence	Bairo cũ̶ ñerĩ yua , ti macã ẽñotaricaro jũ̶goyepu̶ cũ̶ neásúparã . Topu̶ ũ̶tã rupaa mena cũ̶ wẽẽ , cũ̶ wẽẽ cũ̶ átipajĩã rocacõãñuparã yua Esteban ãnacũ̶rẽ . Mai , Estebãrẽ capajĩãrã pu̶ame na jutii cabui macããjẽrẽ Saulo cawãmecu̶cu̶re cũ̶ coterotiyuparã .
45015011	Faith	Tunu aperopu̶ ĩ woatunemoñupã ti tutipu̶re : “ Ape yepaa macããna judío majã caãmerã nipetiro tocãnacã poa masapoari macããna cũ̶ã , ¡ marĩ Quetiupau̶re cũ̶ basapeoya ! ” ĩ woatuyupa .
45011036	Faith	Ati u̶mu̶recóo macããjẽ nipetirije cũ̶ caqũẽnorĩqũẽ jeto niña . Cũ̶ catutuarije mena jũ̶gori nipetirije ãnicõã ninucũmasĩña . Cũ̶ caboro jũ̶gori cũ̶ yaye nicõã ninucũña . ¡ Bairi cũ̶ jetorea basapeorique caroa majũ to ãnicõã ninucũáto ! Bairoa to baiáto .
43001029	Faith	Ti rũ̶mu̶ busuri rũ̶mu̶ caãno cũ̶ tu̶pu̶ Jesús cũ̶ caetarore qũĩñawĩ Juan . Bairo qũĩña yua , atore bairo jãã ĩwĩ cũ̶tu̶ caãnarẽ : “ ¡ Qũĩñaña cũ̶rẽ ! Ãnia niñami Cordero * oveja * macũ̶rẽ bairo Dios cũ̶ cacũrĩcũ̶ cawãmecu̶cu̶ . Oveja na canuu̶ cawĩmau̶ Diopu̶re na cajoemu̶gõjonucũrĩcũ̶rẽ bairo caãcũ̶ niñami . Cũ̶ã , cũ̶ cariápee jũ̶gori ati u̶mu̶recóo macããna nipetiro roro na caátiere camasiriyobojapau̶ majũ niñami .
58011031	Description	Bairi ti macã macããcõ Rahab cawãmecu̶co caũ̶mu̶a mena caepewapatamirĩcõ Dios mena tũ̶goñatutuarique cacũ̶goo ãñupõ . Cõ pu̶ame Israel ya poa macããna cõ ya macãrẽ caĩñarutiri majãrẽ caroaro cõ ya wiipu̶ na qũẽnoñupõ , na pajĩãrema , ĩõ . Bairo Dios mena catũ̶goñatutuao ãnirĩ aperã cõ ya macã macããna Diore cabaibotiorã mena yasiesupo .
43010010	Grace	“ Yajari majõcu̶ , yajau̶ acú̶ jeto atínucũñami . Tunu bairoa pajĩãrei acú̶ jeto atínucũñami . Yu̶ pu̶ame roque mu̶jããrẽ yeri capetietipeere nocãrõ majũ pairo mu̶jãã cacũ̶gopeere jou̶ acú̶ yu̶ apú̶ .
50003020	Faith	Marĩ pu̶ame roque u̶mu̶recóopu̶ caãniparã marĩ ãniña . Tunu bairoa marĩrẽ canetõũ̶ , Jesucristo , u̶mu̶recóopu̶ caãniatacu̶ nemo cũ̶ catunuetarore caroaro cũ̶ marĩ ãnicotegarã .
45015007	Recommendation	Jesucristo mu̶jããrẽ cũ̶ caátatorea bairo mu̶jãã cũ̶ã mu̶jãã mena macããnarẽ na ĩñamairĩ caroaro nu̶cũ̶bu̶gorique mena na ĩñaña . Bairo mu̶jãã caáto ĩñarã , “ Caroú̶ cañuu̶ niñami Dios , ” ĩ ĩñagarãma camasã cũ̶ã .
44021024	Recommendation	Torecu̶ , na mena ácú̶ja templo , * Dios ya wiipu̶ . Topu̶ judío majã caroarã ãnigarã Dios cũ̶ caĩñajoro na caátinucũrõrẽ bairo mu̶ , mu̶ mena caáná cũ̶ã , mu̶jãã átigarã . Tunu sacerdote * majã mu̶jããrẽ na caátibojarijere mu̶ majũ na mu̶ wapatibojagu̶ . Bairo mu̶ caáto jũ̶gori na poare juarerotiri bero , “ Merẽ Diore marĩ caĩrĩcãrõrẽ bairo marĩ áti yaparoya , ” ĩ masĩgarãma yua . Bairo narẽ mu̶ caátibojarore ĩñarĩ , camasã pu̶ame , “ Pablo cũ̶ caátajere na cabu̶su̶pairije cariape mee niña . Cũ̶ cũ̶ã rita , Moisés ãnacũ̶ cũ̶ caroticũrĩqũẽrẽ ĩroayami , ” ĩ masĩgarãma .
45004012	Faith	Tunu bairoa marĩ judío majã marĩ rupau̶re cayisetarotiricarã , Abraham ãnacũ̶ cũ̶ rupau̶re cayisetamácũ̶pu̶a Dios mena cũ̶ catũ̶goñatutuajũ̶goricarore bairo Dios mena catũ̶goñatutuarã majũ ñicũ̶ cũ̶ã ãcũ̶ baiyami .
44001026	Description	Bairo qũĩ jẽniyaparori bero , ũ̶tã rupaacarẽ ãmeo wẽẽ nuniñuparã . Bairo átiri masĩñuparã Judare cawasoapau̶re . Matíare cũ̶ beseyupi Dios . Bairi yua , Matías pu̶ame pu̶ga wãmo peti ru̶pore jĩcã pẽnirõ cãnacãũ̶ catuaricarã apóstolea * majã mena macããcũ̶ jĩcãũ̶ caãninemojũ̶gou̶ ãñupũ̶ .
45004007	Grace	Atore bairo ĩ woatuyupi Dios ya tutipu̶ : “ Noa ũna roro na caátiere Dios cũ̶ camasiriyobojaricarã u̶seanirĩ ñiñama .
66011004	Description	Na , pu̶garã quetibu̶ju̶ri majã pu̶ame olivo * yucu̶ , bairi pu̶ga tutuu jĩñaworique ati yepapu̶ caãnierẽ ãnicõñarã baiwã . Dios cũ̶ caĩñajoro ati yepapu̶re caãnierẽ bairo ãnicõñarã baiwã .
59004009	Recommendation	Roro mu̶jãã caátiere tũ̶goñarĩ , tũ̶goña yapapuarotiya . Otiricaro cãrõ tũ̶goña yapapuaya . Boyetiricaro ũnorẽã , otirotiya . U̶seanirĩcãrõ ũnorẽã , yapapuarotiya , roro mu̶jãã caátiere tũ̶goñarĩ .
64001011	Recommendation	Bairi yu̶ yau̶ , yu̶ baire bairo caãcũ̶ , yu̶ camai , atie carorije macããjẽ na caátiere ĩñajeeticõãña . Caroa macããjẽ jetore átiãninucũña . Caroa macããjẽrẽ caátiãninucũũ̶ pu̶ame Dios mena jĩcãrõrẽ bairo caãcũ̶ niñami . Apei , carorije macããjẽ jetore caácu̶ pu̶ame Diore camasĩẽcũ̶rẽ bairo tuayami .
45004011	Faith	Bairi Abraham , Dios cũ̶ cũ̶ caĩrĩjẽrẽ caãnorẽ bairo cariape cũ̶ catũ̶goro beropu̶ , cũ̶ rupau̶re cũ̶ yiseyupa . Tore bairo átirotiyupi Abraham , Dios mena cũ̶ catũ̶goñatutuarije jũ̶gori cũ̶rẽ ñe ũnie cawapa cũ̶goecu̶re bairo cũ̶ cũ̶ cacũrĩjẽrẽ cũ̶ camasĩparore bairo ĩ . Tore bairo cabairicu̶ ãnirĩ Abraham ãnacũ̶ pu̶ame nipetiro na rupau̶ cayiserotiena nimirãcũ̶ã , Dios mena catũ̶goñatutuarã cũ̶ãrẽ na ñicũ̶ caãnijũ̶goricu̶ ãñupĩ . Bairi Dios cũ̶ã torea bairo cariape cañurã ñe ũnie cawapa mánarẽ bairo na ĩñañami na rupau̶ cayiserotiena cũ̶ãrẽ .
45006007	Grace	Ni jĩcãũ̶ ũcũ̶ baiyasiri bero , cũ̶ rupau̶ roro caátigamirĩqũẽrẽ átinemoẽtĩñami .
47004010	Faith	Bairi noo jãã caánucũrĩpau̶ cãrõ jãã cũ̶ã Jesucristo roro na cũ̶ caátiecogaricarorea bairo roro cayasicoaparãrẽ jãã ãnicotenucũña jãã wapana jũ̶gori . Bairo Jesucristo cũ̶ cabairiquere bairo jãã cũ̶ã roro popiye tãmu̶omirãcũ̶ã , caroaro cũ̶ caãnajẽ cu̶tie macããjẽ cũ̶ãrẽ jãã áti ĩñomasĩnucũña camasãrẽ .
50002021	Sin	Aperã nipetiro na yaye caãnipee jetore bonucũñama . Marĩ caátiere Jesucristo cũ̶ carotirijere borã mee baiyama .
58011011	Faith	Tunu apeyera Abraham , “ Yu̶re cũ̶ caĩrĩcãrõrẽã bairo jĩcã wãme ru̶saricaro mano yu̶ átibojagu̶mi Dios , ” caãnorẽ bairo cariapea ĩ tũ̶goñañupĩ . Bairo Dios mena cũ̶ catũ̶goñatutuarije jũ̶gori , cũ̶ , cũ̶ nu̶mo cũ̶ã cabu̶toa , capũnaacu̶ti masĩẽnapu̶ na caãnimiatacũ̶ãrẽ , jĩcãũ̶ na macũ̶cu̶tio joroque ásupi Dios cũ̶ camasĩrĩjẽ mena .
43006039	Grace	Yu̶ Pacu̶ , yu̶re cajoricu̶ , yu̶ cũ̶ caátiroticũrĩqũẽ atore bairo niña : Yu̶ yarã nipetiro cũ̶ cacũrĩcãrãrẽ yu̶ canetõrõ boyami . Bairo bairi ati u̶mu̶recóo capetiro caãno , cariaricarã na caãnimiatacũ̶ãrẽ , narẽ yu̶ cacatioro boyami .
46008006	Faith	Bairo jũ̶gũẽã capããrã na caãnimiatacũ̶ãrẽ , marĩ pu̶amerẽ , jĩcãũ̶ã niñami Dios marĩ Pacu̶ majũ . Cũ̶ , marĩ Pacu̶ Dios , nipetirije ati u̶mu̶recóo macããjẽrẽ qũẽnoñupĩ . Marĩ cũ̶ãrẽ , cũ̶ã , marĩ qũẽnoñupĩ , cũ̶ yarã marĩ caãniparore bairo ĩ . Tunu bairoa jĩcãũ̶ã niñami Jesucristo marĩ Quetiupau̶ . Cũ̶ jũ̶gori nipetiro ati u̶mu̶recóo macããjẽ baiãnimasĩña . Cũ̶ jũ̶gori marĩ cũ̶ã marĩ masacu̶ti ãniña .
52003006	Description	Bairo mu̶jããtu̶ Tesalónicapu̶ yu̶ cajoricu̶ Timoteo ãmerẽ atopu̶ tunuetayami tunu . Bairo mu̶jãã tu̶pu̶ caetaatacu̶ caroa majũ jãã queti jeatíupi : Caroaro jĩcãrõ tũ̶ni Dios mena tũ̶goñatutuari , caroaro mu̶jãã caãmeomai ãninucũrĩjẽ quetire jãã quetibu̶ju̶ etaami . Masiritiricaro mano caroaro mena jãã mu̶jãã catũ̶goñacõãnie cũ̶ãrẽ jãã quetibu̶ju̶etaami . Bairo jããrẽ camasiritiena ãnirĩ nocãrõ bu̶tioro , mu̶jããrẽ jãã cũ̶ã jãã caĩñagarorea bairo mu̶jãã cũ̶ã bu̶tioro jããrẽ mu̶jãã caĩñaganucũrĩjẽrẽ jãã quetibu̶ju̶ami Timoteo .
60005004	Grace	Bairo narẽ caroaro mena mu̶jãã cajũ̶goãnimasĩata , marĩ Quetiupau̶ Jesucristo mu̶jãã mena u̶seanigu̶mi . Tunu ati yepapu̶ cũ̶ cabauetari rũ̶mu̶ caãno mu̶jãã jogu̶mi caroa yericu̶taje capetietie majũrẽ yua . Caroaro mu̶jãã caátiãnajẽ wapa di rũ̶mu̶ ũno cariaetie majũrẽ mu̶jãã jogu̶mi marĩ Quetiupau̶ .
47003012	Faith	“ Di rũ̶mu̶ ũno Jesucristo yaye queti capetietie niña , ” ĩ tũ̶goñarĩ , uwiricaro mano camasãrẽ tiere na jãã quetibu̶ju̶nucũña .
61002012	Sin	Caĩtopairi majã pu̶ame waibu̶toare bairo catũ̶goñarĩqũẽ mána niñama . Catũ̶goñamasĩẽna niñama . Waibu̶toa pu̶ame na catũ̶goñarĩjẽ mena mee tore bairã na caãnie jũ̶gori tore bairo bainucũñama . Bairo buianucũñama cabero camasã narẽ ñerĩ na capajĩãreparore bairo ĩrã . Torea bairo caĩtopairã cũ̶ãrẽ na regu̶mi na carorije wapa Dios .
43012006	Sin	Mai , Judas pu̶ame cabopacarãrẽ caĩñamai ũcũ̶ meena , tore bairo ĩ bu̶su̶wĩ . Cajeruti jeyanucũrĩ majõcu̶ ãnirĩ bairo ĩwĩ . Mai , cũ̶ , Judas pu̶ame jãã yaye dinero cajãñarĩ poare caĩñarĩcãnu̶gõbojau̶ ãmi . Bairo caácu̶ nimicũ̶ã , ti poa macããjẽrẽ jericawori cũ̶ majũ cũ̶ caborijere cawapatinucũũ̶ ãnirĩ , tore bairo ĩwĩ .
62004016	Faith	Tore bairo cabaiãno jũ̶gori , merẽ yua , marĩ masĩña cariapea Dios marĩrẽ cũ̶ camaiãninucũrĩjẽrẽ . Dios pu̶ame ãmeo mairĩqũẽ macããcũ̶ niñami . Bairi ni ũcũ̶ cũ̶ yarãrẽ camaimasĩ , Dios yau̶ majũ niñami . Dios cũ̶ã cũ̶ mena nicõãñami .
44011019	Description	Esteban ãnacũ̶rẽ na capajĩãrocaro bero , Jesús bu̶su̶riquere catũ̶gou̶sari majãrẽ roro popiye na baio joroque na ásúparã . Bairo na caáto jũ̶gori , jĩcããrã Fenicia yepapu̶ rutiásúparã . Aperã Chipre yucu̶ poapu̶ rutiásúparã . Aperã Atioquía macãpu̶ ásúparã . Bairo caábataricarã topu̶ ãna , judío majã jetore caroa quetire na quetibu̶ju̶yuparã . Aperã judío majã caãmerã pu̶amerẽ na quetibu̶ju̶esuparã .
54006006	Faith	Bairopu̶a , Dios yaye macããjẽ masĩrĩqũẽ cariapea u̶mu̶recóopu̶ marĩ cawapatapee majũ niña . Tore bairo nocãrõ pairo cũ̶gogu̶mi Dios cũ̶ cajorijere ni ũcũ̶ ãme ati yepapu̶ ãcũ̶ mai cũ̶ cacũ̶gorije ũnie mena cayeriñucõãninucũũ̶ .
66013007	Violence	Tunu bairoa Dios ya poa macããna caãna mena cũ̶ ãmeoqũẽ rotiwĩ monstruore . Narẽ ãmeoqũẽ jĩãtiri tũ̶nipu̶ cũ̶ rotiwĩ . Tunu bairoa nipetiro camasã poari apeye bu̶su̶ri majã tocãnacã macãã macããna tocãnacã yepaa macããnarẽ cũ̶ carotimasĩpeere cũ̶ jowĩ .
60002020	Faith	Mu̶jããrẽ , mu̶jãã quetiuparã , rorije mu̶jãã caátie wapa na catutiata roque , dope bairo mu̶jãã ĩ masĩẽtĩbujiorã . Yerijõrõ mu̶jãã quetiuparã mena mu̶jãã ãnimasĩẽtĩbujiorã . Caroa wãmerẽ mu̶jãã caátiatato bero caãnimiatacũ̶ãrẽ , roro popiye mu̶jãã baio joroque mu̶jãã na caápata roque , popiye mu̶jãã cabairijere mu̶jãã nu̶cãnetõõcõãgarã . Tũ̶goñaenarẽ bairo tiere tũ̶goñanetõõcõãña . Tie ñujãñuña marĩ Pacu̶ Dios cũ̶ caĩñajoro .
58009015	Grace	Torecu̶ , Jesucristo pu̶ame yucu̶pãĩpu̶ cũ̶ cariarique jũ̶gori Dios cũ̶ pacu̶ mena , bairi camasã mena cũ̶ãrẽ jĩcã yericu̶narẽ bairo caroaro Dios mena marĩ ãnio joroque ásupi . Cawãma wãme mena , “ Mu̶jãã yu̶ netõõbojagu̶ , ” cũ̶ caĩrĩcãrõrẽã bairo ásupi . “ Bairo yu̶ caáto caãnijũ̶gorica wãme roticũrĩqũẽrẽ na cacũ̶gorica yu̶tea caãno roro na caátaje wapare yu̶ masiriyobojagu̶ . Bairo yu̶ caáto bero , Dios cũ̶ caĩñabesericarã cũ̶ yarã caãniparã pu̶ame cũ̶ caĩjũ̶goyeticũrĩcãrõrẽã bairo yeri capetietiere cacũ̶goparã majũ nigarãma , ” ĩrẽ bairo marĩ ásupi .
45006001	Sin	Bairi yua , yu̶ caĩatajere tũ̶gori bero , ¿ dope marĩ caáto to ñucu̶ti ? “ Dios pu̶ame nemojãñurõ marĩ qũĩñamaiáto , ” ĩrã , ¿ nemojãñurõ carorije macããjẽrẽ marĩ átinemocõãcu̶ti ?
49005004	Recommendation	Tunu roro marĩ cabu̶su̶ata , ñuẽtĩña . Bairi dise ũnie roro ati rupau̶ caborore bairo átaje ũnierẽ bu̶su̶pẽni epeeticõãña . Catũ̶goñarĩqũẽ mánarẽ bairo carorije cabu̶goro macããjẽ cũ̶ãrẽ bu̶su̶pẽni epeeticõãña . Diore basapeorique ũnie pu̶ame roquere átiãninucũña .
66006008	Violence	Bairo cũ̶ caĩrõ ĩñajou̶ , ñiñabócawu̶ apei caballo caju̶ripuau̶ majũrẽ . Cũ̶ bui capesau̶ cũ̶ãrẽ cũ̶ ñiñawũ̶ . Caballo bui capesau̶ pu̶ame , Camasãrẽ Riarique Caácu̶ , wãmecu̶mi . Cũ̶ bero amí apei , Cariaricarã Na Caãnopu̶ Macããcũ̶ , cawãmecu̶cu̶ . Cũ̶ pu̶ame ati u̶mu̶recóo macããna baparicãnacã poa caãnarẽ jĩcã poa majũrẽ pajĩãmasĩwĩ . Besu átaje , au̶a riarique , riaye mena , o waibu̶toa camasã u̶garã mena na yasiorique caácu̶ ãmi . Tie ati masĩrĩqũẽrẽ cũ̶ jowĩ jĩcãũ̶ .
45004016	Faith	Bairi Abraham jũ̶gori nipetiro cũ̶ pãrãmerã caãniparãrẽ Dios cũ̶ caĩcũrĩqũẽ caroaro caãnicõãnipeere ĩrã , Dios mena camasã na catũ̶goñatutuacõãno boya . Bairo ĩgu̶ ñiña : Moisés ãnacũ̶ cũ̶ caroticũrĩqũẽrẽ caátipeyogamirã jeto meerẽ , nipetiro Abrahãrẽ bairo Dios mena catũ̶goñatutuarãrẽ caroare na jogu̶mi Dios , na cũ̶ caĩcũrĩcãrõrẽã bairo . Bairo bairi Abraham ãnacũ̶ pu̶ame yua , marĩ nipetiro Dios mena catũ̶goñatutuarã ñicũ̶ caãnacũ̶ majũ nijũ̶goyupi .
44028018	Description	Romano majã pu̶ame yu̶ cabairijere jẽniña yaparori bero , “ Pablo ñe ũnie buicu̶periyami . Bairi cũ̶ cayasimasĩrõ maniña , ” ĩrĩ , yu̶ wiyogamiwã .
45009016	Grace	Bairi atore bairo marĩ masĩña : Dios , cũ̶ majũ cũ̶ caboro marĩ camasãrẽ marĩ bopaca ĩñamasĩñami . Cũ̶ marĩ camairotiro jũ̶gori mee marĩ mainucũñami . Tunu bairoa caroaro marĩ caátie jũ̶gori mee marĩ maiñami .
46010008	Sin	Bairi mu̶jãã cũ̶ã jãã ñicũ̶jãã ãnana jĩcããrã carõmio mena roro na caátiepericarore bairo átiepeeticõãña . Bairo roro na caátie wapa jĩcã rũ̶mu̶a veintitrés mil cãrõ majũ na yasio joroque ásupi Dios .
45007023	Sin	Bairi atiere yu̶ masĩña : Yu̶ catũ̶goñarĩjẽ mena caroa macããjẽrẽ yu̶ átigamiña . Bairo yu̶ caátigamiatacũ̶ãrẽ , yu̶pu̶re niña caroaro yu̶ caátigatũ̶goñarĩjẽrẽ ẽñotarore bairo yu̶re caátinucũrĩjẽ . Bairi yu̶ majũ rupau̶ mena carorijere tutuaro yu̶ átiganucũña . Bairo yu̶pu̶re caãno jũ̶gori carorijere yu̶ átijãnamasĩẽtĩña .
58006001	Faith	Bairo cabairoi , cabu̶toare bairo nemorõ Dios mena tũ̶goñatutuagarã , Jesucristo yaye queti camasiriyorijere marĩ buenemogarã . Marĩ cabuejũ̶gorique cañurĩjẽ to caãnimiatacũ̶ãrẽ , nemojãñurõ camasiriyorije to caãnimiatacũ̶ãrẽ , buenemorotiya . Marĩ cabuejũ̶gorique bairo ãmu̶ : Roro marĩ caátiere yapapuari marĩ cayeri wasoariquere marĩ buewu̶ . Roro marĩ caátiere marĩ cacũẽtĩcõãta , caũ̶petietopu̶ cayasiránárẽ bairo marĩ cabaibujioriquere marĩ buewu̶ . Apeyera Dios mena tũ̶goñatutuarique cũ̶ãrẽ marĩ buejũ̶gowu̶ .
46016011	Recommendation	Bairi ni jĩcãũ̶ ũcũ̶ mu̶jãã mena macããcũ̶ cũ̶ boeticõã cũ̶ baieticõãto . Atore bairo pu̶ame cũ̶ mu̶jãã ápa : Caroaro u̶seanirĩqũẽ mena yerijõrõã cũ̶ ju̶átinemo joya , noo cũ̶ caátópu̶ cũ̶ caátóre . Bairo mu̶jãã caáto , yu̶re ĩñau̶ atígu̶mi atopu̶re yua . Yu̶ pu̶ame cũ̶rẽ cũ̶ coteãcũ̶ yu̶ átiya aperã marĩ yarã catũ̶gou̶sari majã mena .
59002014	Faith	Mu̶jãã , yu̶ bairãrẽ bairo caãna , ni jĩcãũ̶ ũcũ̶ , “ Dios mena yu̶ tũ̶goñatutuaya , ” caĩ nimicũ̶ã , caroaro átajere cũ̶ caápericõãta , cũ̶ caĩrĩjẽ wapa maniña . ¿ Bairo cũ̶ caĩrĩjẽ jũ̶gori caroaro cũ̶ netõũ̶áti ? Netõẽcũ̶mi .
43007025	Description	Bairo Jerusalén macãpu̶ Jesús camasãrẽ na cũ̶ caquetibu̶ju̶ripau̶ caãno to macããna jĩcããrã atore bairo ãmeo ĩwã na majũ Jesure ĩñarĩ : -- ¿ Ãnia , na capajĩãrocaganucũũ̶ mee cũ̶ ãniñati ?
43020022	Faith	Bairo jãã ĩrĩ bero , jãã buire putibatori , atore bairo jãã ĩwĩ : -- Espíritu Santore mu̶jãã yu̶ joya ãmerẽ . Cũ̶rẽ cũ̶ bocáñeña yua mu̶jãã mena caãnipau̶re .
45010003	Sin	Bairi , “ Dios pu̶ame Jesucristo mena marĩ catũ̶goñatutuaro jũ̶gori , ‘ Ñe ũnie carorije cawapa cũ̶goena niñama , ’ marĩ ĩ masĩñami , ” ĩ tũ̶goñamasĩẽtĩnucũñama . Bairo tũ̶goñamasĩẽtĩrĩ yua , na majũ na caátitutuarije mena ñe ũnie cawapa mánarẽ bairo ãniganucũmiñama .
62005010	Faith	Bairi ni jĩcãũ̶ ũcũ̶ Dios macũ̶ Jesucristore cariape catũ̶gou̶sau̶ cũ̶ yaye quetire cũ̶ majũã quetibu̶ju̶ masĩñami cũ̶ yeripu̶ . Diore cariape catũ̶goecu̶ pu̶ame caĩtopairi majõcu̶re bairo tuayami , cũ̶ macũ̶ Jesús yaye quetibu̶ju̶rique quetire cariape cũ̶ catũ̶gogaeto jũ̶gori .
43014012	Faith	Bairi mu̶na mee mu̶jããrẽ ñiña : Yu̶ caquetibu̶ju̶rijere cariape catũ̶gou̶sau̶ ãnirĩ yu̶ caátie ũnierẽ cũ̶ cũ̶ã átimasĩgu̶mi . Yu̶ roque yu̶ Pacu̶ tu̶pu̶ yu̶ caácoato jũ̶gori , cũ̶ pu̶ame jĩrĩã netõjãñurõ caroaro majũ átimasĩgu̶mi .
56002009	Recommendation	Tunu torea bairo caroaro na mu̶ quetibu̶ju̶wa ũ̶mu̶a paacoteri majãrẽ : Na quetiuparã na caĩrõrẽ bairo caroaro na tũ̶gou̶saáto . Camasã caroaro ãnajẽ cu̶tajere bairo cañurã na ãmarõ . Na quetiuparãrẽ tũ̶gou̶saetiri na caĩrĩjẽrẽ cabu̶su̶cãnamupairãrẽ bairo na ãmerĩcõãto .
58012015	Recommendation	Mu̶jãã majũ tũ̶goñatutuao joroque ãmeo ása , tocãnacãũ̶pu̶a mu̶jãã mena macããna Dios tu̶pu̶ na caẽmu̶etamasĩparore bairo ĩrã . Bairi ni jĩcãũ̶ ũcũ̶ mu̶jãã mena macããcũ̶ rorije caáticotei cũ̶ manicõáto . Rorije caácu̶ cũ̶ caãmata , rorije na áticotebujiou̶mi camasãrẽ .
54003007	Recommendation	Bairi ñubueri majãrẽ cajũ̶gobuenucũpau̶ pu̶ame ñubueri majã , bairi ñubueri majã mee cũ̶ã na canu̶cũ̶bu̶gou̶ ũcũ̶rẽ marĩ boya . Bairo ñubueri majã mee cũ̶ã na caĩroaena na caãmata , nipetiro camasã na bu̶su̶pai cotebujiorãma . Bairo na bu̶su̶pai coteri yua , wãtĩ cũ̶ carotiro jũ̶gori rori wãme na ĩtoepebujiorãma Dios yayere caboena pu̶ame .
49004007	Grace	Jĩcã majã marĩ caãnimiatacũ̶ãrẽ , marĩ , tocãnacãũ̶pu̶rea ape wãmerẽ , ape wãmerẽ marĩ caátimasĩpeere marĩ joyupi Jesucristo cũ̶ cajogari wãme ũnierẽ .
66016003	Description	Cũ̶ berore apei cabero macããcũ̶ ángel átí , cũ̶ yaru̶ macããjẽ capũnirĩjẽrẽ ria capairiya jesaropu̶ pobatowẽjowĩ . Bairo cũ̶ caáto , tiya ria oco pu̶ame rií jẽñacoapu̶ . Camasocu̶ pajĩãrocaricu̶ riíre bairo jẽñacoapu̶ tiya oco . Tocãrõã yua , tiya macããna cacatiãnimiatana ru̶saricaro mano riapeticoámá .
49006006	Recommendation	Paabojari majã jĩcããrã caroaro paayama , na quetiuparã na caĩñajoro , jãã mena na u̶seaniáto , ĩrã . Bairo caroaro paamirãcũ̶ã , cabero na caĩñaeto pu̶amerẽ paaetiyama . Na ũnarẽ bairo baieticõãña . Mu̶jãã pu̶ame roque Jesucristore capaabojari majã ãnirĩ , Dios mu̶jãã caátipeere cũ̶ caborore bairo ĩtorique mano ása .
60003016	Recommendation	“ Caãnimajũrã Dios yarã jãã ãniña , ” ĩẽna , nu̶cũ̶bu̶gorique mena na quetibu̶ju̶ya . Caroaro átiãña , mu̶jãã catũ̶goñamasacu̶ti ãnie yerijõrõ to ãnimasĩõ joroque ĩrã . Mu̶jãã , Jesucristore catũ̶gou̶sari majãrẽ , roro caĩbu̶su̶pairã pu̶ame na majũã na caĩrĩjẽrẽ na tũ̶goñaboboo joroque ĩrã , caroaro átiãña mu̶jãã majũ nipetiro camasã mena .
43006040	Faith	Yu̶ , Dios Macũ̶ , atore bairo yu̶ caáto boyami yu̶ Pacu̶ : Nipetiro camasã yu̶ caátiãnierẽ ĩñarĩ bero , yu̶ yaye quetire cariape catũ̶gou̶sarã na cacaticõãninucũrõ átirotiyami . Bairo bairi ati u̶mu̶recóo capetiro caãno , cariacoatana na caãnimiatacũ̶ãrẽ , narẽ yu̶ catiogu̶ tunu — na ĩ quetibu̶ju̶wĩ Jesús cũ̶tu̶ caãnarẽ .
44012023	Violence	Bairo na cũ̶ caĩãno , tocãrõã yua , ángel marĩ Quetiupau̶tu̶ macããcũ̶ pu̶ame Herodere cũ̶ riañao joroque ásupu̶ , “ Dios jĩcãũ̶ã niñami marĩ caĩroapau̶ , ” cũ̶ caĩẽtĩẽ wapa . Cabero yua , cũ̶rẽ becoa u̶garocacõãñuparã .
47001003	Grace	Diore cũ̶ marĩ basapeoto , marĩ Quetiupau̶ Jesucristo Pacu̶ majũrẽ . Cũ̶ã , marĩ Pacu̶ marĩrẽ caĩñamai majũ niñami . Cũ̶ , Dios pu̶ame tocãnacãnia roro popiye marĩ catũ̶goñayapapuaro , marĩ yeri ñuo joroque caátinucũũ̶ niñami .
54001006	Sin	Bairo yu̶ caĩquetibu̶ju̶miatacũ̶ãrẽ , jĩcããrã to macããna tũ̶gomawijiacoayama . Bairo tũ̶gomawijiari yua , ñerẽ átiri mee tie jetore ãmeo bu̶su̶rique netõcõã ninucũñama .
45001016	Faith	Noa ũna camasã tie caroa quetire na catũ̶gou̶saata , na netõõgu̶mi Dios peeropu̶ na caábujiopeere . Bairi tie caroa quetire di rũ̶mu̶ ũno yu̶ quetibu̶ju̶boboetiya . Caãnijũ̶goro tie caroa quetire nipetiro judío majãrẽ na quetibu̶ju̶jũ̶goyupa Jesujãã . Bairi ãmerẽ yua judío majã caãmerã cũ̶ãrẽ quetibu̶ju̶rã jãã átiya .
46003011	Description	Bairi Jesucristo ũ̶tãã na cacũjũ̶goricare bairo caãcũ̶ yaye queti jetore yu̶ quetibu̶ju̶nucũña . Bairi apei ricaati quetibu̶ju̶ buipeomasĩẽtĩñami . Jĩcãũ̶ã niñami Jesucristo ũ̶tãã caãnimajũrĩcãrẽ bairo caãcũ̶ .
49005033	Recommendation	Torecu̶ , atore bairo mu̶jãã caátipeere yu̶ boya : Mu̶jãã , canu̶moacu̶na tocãnacãũ̶ã , mu̶jãã rupau̶re mu̶jãã camairõrẽã bairo mu̶jãã nu̶moa cũ̶ãrẽ na maiña . Tunu bairoa mu̶jãã , carõmia , camanapũ̶ãcu̶na cũ̶ã tocãnacãõã mu̶jãã manapũ̶ãrẽ na nu̶cũ̶bu̶goya .
51002013	Grace	Mu̶jãã , cajũ̶goyepu̶re roro mu̶jãã caátaje jũ̶gori , bairi tunu Diore camasĩẽnarẽ bairo mu̶jãã caãnoi , jĩcãũ̶ caũ̶mu̶ cabaiyasiricu̶ ãnacũ̶ cañurĩjẽrẽ cũ̶ caátimasĩẽtatorea bairo mu̶jãã cũ̶ã caroare mu̶jãã átimasĩẽsupa . Bairo mu̶jãã cabaimiatacũ̶ãrẽ , Dios Jesucristore cũ̶ cacatioricarorea bairo mu̶jãã cũ̶ãrẽ cawãma yeri cu̶tajere mu̶jãã joyupi . Jesucristo yarã ãnirĩ roro mu̶jãã caátaje nipetirijere masiriyobojayupi .
54004014	Recommendation	Caroa wãme mu̶ caátimasĩpee Dios mu̶ cũ̶ cajoriquere átiãni jãnaeticõãña camasã mena . Mai , ñubueri majã quetiuparã cabu̶toa camasĩrĩ majã pu̶ame Dios cũ̶ camasĩõrĩjẽ jũ̶gori di wãme caroaro camasã mena mu̶ caátiãnipeere mu̶ uparotirã , na wãmorĩ mena mu̶ ru̶poa buire ñigãpeowã . Tiere mu̶ pu̶ame masiriticũẽtĩcõãña .
66021001	Description	Bairo tie cabaipetietaro bero , ñiñawũ̶ yua cawãma u̶mu̶recóore . Tunu bairoa yepa cũ̶ãrẽ cawãma yepa majũrẽ ñiñawũ̶ . Caãnijũ̶gorica u̶mu̶recóo , bairi caãnijũ̶gomirĩcã yepa cũ̶ã cayasipetiátato bero ãmu̶ . Ria capairiya , ria pu̶to cũ̶ã yasicoapu̶ . Bairi tie caãnijũ̶gomirĩqũẽ cabu̶cu̶ u̶mu̶recóo cabu̶cu̶ yepa cũ̶ã tocãrõã mamu̶ yua .
52005016	Recommendation	Tocãnacã rũ̶mu̶a u̶seanirõ caroaro áticõã ninucũña marĩ Quetiupau̶ cũ̶ caĩñajoro .
66009006	Description	¡ Tame , ti rũ̶mu̶ caetaro , camasã riayasicoátájere bomigarãma , bu̶tioro capũnirõ jũ̶gori yua ! Bairo bomirãcũ̶ã , riamasĩẽtĩgarãma . Cariacoagarã na caãnimiatacũ̶ãrẽ , na cariápeepu̶a manigaro mai .
52004014	Faith	Merẽ cariape Jesús riacoamicũ̶ã , tunu cũ̶ cacatiriquere marĩ masĩña . Bairo cariape camasĩrã marĩ caãmata , “ Jesure cũ̶ cacatioricarorea bairo , cũ̶rẽ tũ̶gou̶sari cariaricarã cũ̶ãrẽ na catiogu̶mi Dios , ” marĩ ĩ masĩmajũcõãña .
62004015	Faith	Bairi ni jĩcãũ̶ ũcũ̶ Jesús Dios macũ̶ cũ̶ caãnierẽ caãnorẽ bairo cariape cũ̶ catũ̶goñamasĩcõãta , Dios mena jĩcãrõrẽ bairo caãcũ̶ niñami . Dios pu̶ame cũ̶ã cũ̶ mena nicõãñami .
49004022	Recommendation	
43010009	Grace	Yu̶a , oveja na cajããrĩ jope majũrẽ bairo caãcũ̶ yu̶ ãniña . Bairi yu̶re caĩroau̶ pu̶ame yu̶ jũ̶gori cũ̶ carorije wapare canetõecoricu̶pu̶ niñami . Jĩcãũ̶ oveja jãáti , o witiáti bero cataa bócau̶gamasĩrẽ bairo tuayami yua caroa yericu̶taje mena .
58011037	Violence	Aperã cũ̶ãrẽ ũ̶tã rupaa mena na pajĩãrenucũñupã . Aperã cũ̶ãrẽ yisericapãĩ mena na rupau̶ri recomacããrĩ na pajure batorenucũñupã . Aperã cũ̶ãrẽ ñosẽrĩcãpãĩrĩ mena na ñosẽ renucũñupã . Aperã cũ̶ã roro majũ bopacooro baiyupa . Ñe ũnie cacũ̶goenarẽ bairo noo na caboropu̶ áñesẽãñupã . Waibu̶toa oveja , o cabra * aseri mena jutii jãñarĩ roro na caátipacõõrã baiñesẽãnucũñupã .
62002029	Faith	Merẽ atore bairo mu̶jãã masĩña : “ Jesucristo caroaro cariape caácu̶ cañuu̶ majũ niñami . Tunu bairo nipetiro camasã caroa macããjẽ cañurĩjẽrẽ caána , Dios yarã cũ̶ pũnaarẽ bairo caãna niñama , ” mu̶jãã ĩ masĩña .
44013047	Grace	Bairi atore bairo marĩ Quetiupau̶ jãã ĩ jowĩ : ‘ Ati yepapu̶re cabusurijere bairo mu̶jãã yu̶ cũña camasã na caĩñajoro . Bairo yu̶ caátoi , camasãrẽ yu̶ canetõõrĩqũẽrẽ na mu̶jãã quetibu̶ju̶garã nocãrõ cayoaropu̶ macããna cũ̶ãrẽ tie quetire , ’ jãã ĩ jowĩ marĩ Quetiupau̶ — na ĩñuparã Pablojãã judío majãrẽ .
47004002	Faith	Bairi tunu cañuena yasioropu̶ rorije na caátie ũnie caboborijere jãã boetinucũña . Ĩtorique mena Dios yaye quetire jãã quetibu̶ju̶etinucũña . Diore caĩñapeoecorã ãnirĩ tie queti cũ̶ãrẽ wasoaricaro mano caroaro cariape jãã quetibu̶ju̶nucũña . Tore bairo cariape macããjẽrẽ jãã caquetibu̶ju̶rijere jããrẽ camasĩrã tiere caroaro masĩcõãñama .
44002033	Description	Bairi ãmerẽ yua , Diotu̶ cariape nu̶gõãpu̶ carui ãcũ̶mi , cũ̶rẽ rotibojagu̶ . Tunu bairoa Dios cũ̶rẽ cũ̶ caĩrĩcãrõrẽã bairo Espíritu Santo cũ̶ caátípeere rotimasĩñami . Mu̶jãã nipetirije mu̶jãã catũ̶goataje , mu̶jãã caĩñaataje cũ̶ã Jesucristo cũ̶ caáto jũ̶gori baiapu̶ .
51003010	Recommendation	Jĩcãũ̶ cawãmau̶ cabu̶cu̶ jutirore cũrĩ , cawãmarõ pu̶ame cũ̶ cajãñawasoarore bairo mu̶jãã cũ̶ã roro mu̶jãã caátiãnigarijere jãnarĩ , cawãma wãme caroaro átiãnajẽ pu̶amerẽ mu̶jãã tũ̶goñajũ̶goyupa . Dios mu̶jããrẽ caqũẽnorĩcũ̶ pu̶ame tunu mu̶jããrẽ qũẽnonemoñami , cũ̶rẽ bairo ãnajẽ cu̶tajere mu̶jãã cacũ̶goparore bairo ĩ . Bairo nemojãñurõ cũ̶rẽ bairo ãnajẽ cu̶tiri yua , ñe ũnie ru̶saeto cũ̶ mu̶jãã masĩgarã .
43011004	Faith	Bairo cũ̶ na caĩquetijoatajere tũ̶gori , Jesús pu̶ame atore bairo jãã ĩwĩ : -- Atie Lázaro cũ̶ cariaye cu̶tiãnie cũ̶ riayasimajũcoao joroque caátipee mee niña . Dios cũ̶ catutuarije camasãrẽ yu̶ caáti ĩñopee roque nigaro . Tunu bairoa yu̶ , Dios macũ̶ yu̶ caátitutuãnie cũ̶ãrẽ na ĩñao joroque yu̶ átigu̶ , Lázaro cũ̶ cariarije jũ̶gori — jãã ĩwĩ Jesús .
45001017	Faith	Atie queti bairo marĩ masĩõña : “ Jesucristo mena na catũ̶goñatutuari wãme mena jeto jũ̶gori carorije cawapa cũ̶goenarẽ bairo na ĩñañami Dios , ” marĩ ĩ masĩña . Torea bairo na ĩñañami cũ̶ mena catũ̶gou̶sajũ̶gorãrẽ . Atiere torea bairo ĩ quetibu̶ju̶ woatuyayupa tirũ̶mu̶pu̶re : “ Cañuu̶rẽ , cũ̶ mena catũ̶goñatutuau̶ cũ̶ caãnie jũ̶gori , ‘ Ñe ũnie carorije cawapa cũ̶goecu̶ niñami , ’ qũĩ ĩñagu̶mi Dios , ” ĩ woatuyupa Dios ya tutipu̶ .
43019017	Description	Bairo cũ̶ neáná yua , Jesure yucu̶pãĩrẽ cũ̶ pu̶sarotiri , cũ̶ neámá Calavera cawãmecu̶topu̶ . ( Calavera ĩrõ , Gólgota , o “ ru̶poa coro ” ĩgaro ĩña yu̶ yaye hebreo mena . )
45012006	Faith	Marĩ tocãnacãũ̶pu̶rea ricaati wãme jeto cariape marĩ caátimasĩpee ũnierẽ marĩ joyupi Dios . Noo cũ̶ cajogarijere marĩ joyupi . Bairi tiere caroaro marĩ átigarã . Dios yaye quetire marĩ caquetibu̶ju̶masĩpeere cũ̶ cajoricarã marĩ caãmata , marĩ catũ̶goñatutuaro cãrõ tiere camasãrẽ na marĩ quetibu̶ju̶garã .
66004007	Description	Bairi sere caãnijũ̶gou̶ pu̶ame , macãnu̶cũ̶ yai cajũãũ̶ riapére bairo cacũ̶gou̶ ãmi . Cũ̶ bero macããcũ̶ nurĩcũ̶ wecu̶ riapére bairo cacũ̶gou̶ ãmi . Apei cũ̶ bero caãcũ̶ camasocu̶ riapére bairo cacũ̶gou̶ bauwĩ . Catu̶sau̶ pu̶ame aa bauriquere bairo cabauu̶ majũ wu̶nucũwĩ .
49005015	Recommendation	Bairi caroaro tũ̶goñaña mu̶jãã caátiãnipeere . Catũ̶gomasĩẽnarẽ bairo ãmerĩcõãña . Catũ̶gomasĩrã na caãnorẽ bairo pu̶ame roque átiãña .
45010012	Grace	Bairi Dios pu̶ame judío majã , judío majã caãmerã cũ̶ãrẽ na ĩñaricawoetiyami . Jĩcãrõ tũ̶ni caroaro cariape na ĩñañami Dios camasãrẽ . Cũ̶ , marĩ Quetiupau̶ , nipetiro Quetiupau̶ jĩcãũ̶ã niñami . Bairi cũ̶rẽ cajẽnirãrẽ tocãnacã wãme caroare netõjãñurõ na jomajũcõãgu̶mi .
45010004	Faith	Jesucristo ati yepapu̶ etari , marĩ nipetiro camasã cũ̶ mena catũ̶goñatutuarãrẽ , Moisés ãnacũ̶ cũ̶ caroticũrĩqũẽrẽ carotiecocõãna meerẽ bairo caãna marĩ ãnio joroque ásupi , ñe ũnie carorije cawapa cũ̶goenarẽ bairo marĩ caãnimasĩparore bairo ĩ , Dios cũ̶ caĩñajoro .
50004006	Recommendation	Bairi ati u̶mu̶recóo cabaipee jĩcã wãme ũnoacãrẽ tũ̶goñarĩqũẽ paipatowãcãẽtĩcõãña . Dios pu̶amerẽ cũ̶ jẽniña nipetirije ati u̶mu̶recóo cabaipeere . Tunu jẽni yaparorã , “ Dios , jãã mena mu̶ ñujãñuña , ” qũĩña .
46010006	Faith	Tore bairo jãã ñicũ̶jãã ãnana marĩ bai ĩñojũ̶goyupa , marĩ cũ̶ã narẽ bairo ãmerẽ carorije macããjẽrẽ marĩ caĩñau̶garipeaetiparore bairo ĩrã . Bairi narẽ bairo carorije macããjẽrẽ caboetiparã marĩ ãniña .
66009002	Description	Cũ̶ pu̶ame tocãrõã ti ope caũ̶cũ̶ãrĩ opere pããcõãwĩ to llave mena yua . Ti ope pu̶ame bairo cũ̶ capããrõ , pairo busewitiwu̶ . Peero wese joerica peero nocãrõ pairo caũ̶rĩ peero cãrõ majũ busewitiwu̶ . Nocãrõ pairo ti ope macããjẽ cabuseroi yua , muipu̶re cũ̶ buse biatocoapu̶ . Dope bairo átia mano wĩnorẽ buse bijapeticoapu̶ .
52004006	Recommendation	Tunu bairoa ni jĩcãũ̶ ũcũ̶ apei nu̶mo ũcõrẽ ĩtori , roro cũ̶ átiepeeticõãto . Tore bairo caátipairãrẽ tutuaro mena roro na baio joroque átiyami marĩ Quetiupau̶ . Tie nipetirijere merẽ mu̶jããrẽ jãã quetibu̶ju̶ yaparowu̶ .
47005017	Faith	Bairi ni jĩcãũ̶ ũcũ̶ Jesucristore catũ̶gou̶sajũ̶gou̶ ape yeri cacũ̶gou̶pu̶ niñami . Roro cũ̶ caátinucũrĩqũẽrẽ caátijãnarĩcũ̶pu̶ niñami . Bairo roro cajũ̶goyepu̶ cũ̶ caátiãnajẽrẽ pitiri bero , caroa macããjẽ jeto caátiãninucũũ̶ majũ tuayami yua .
43005020	Faith	Yu̶ Pacu̶ yu̶re mairĩ , nipetirije cũ̶ caátinucũrĩjẽrẽ ñiñoñami . Ãme caámasĩẽcũ̶rẽ cũ̶ yu̶ caátiorije netõjãñurõ caroa macããjẽ cũ̶ caátigarijere yu̶ áti ĩñogu̶mi caberopu̶re . Tie roquere ĩñarã , nemorõ mu̶jãã ĩña acu̶amajũcõãgarã .
49004028	Recommendation	Tunu apeyera ñiña : Cajerutiri majõcu̶ tocãrõã , cũ̶ jerutijãnacõãto . Cũ̶ ũna tiere jãnarĩ , caroa wãme paariquere na paáto , aperã cabopacarãrẽ jĩcã wãme ũno na caju̶átinemomasĩparore bairo ĩrã .
57001022	Recommendation	Apeyera tunu mʉ tʉpʉ ácʉ́ , yʉ cacãniparore yʉ mʉ qũẽnocũbojacotegʉ . Bairi tãmurĩã yʉ witigʉ . Dios pʉame yʉre mʉjãã cajẽnibojarijere catʉ̃goʉ ãnirĩ , preso jorica wiipʉ caãniatacʉ yʉ witio joroque átigʉmi . Bairo witiri bero , mʉjãã tʉpʉ yʉ atígʉ tunu . Bairi caroaro yʉ mʉjãã yuwa mʉ wiipʉ .
58013009	Recommendation	Bairi mu̶jãã nipetiro ape wãme quetibu̶ju̶rique ũnierẽ tũ̶gou̶saeticõãña . Dios cũ̶ camairĩjẽ mena yeri tutuarã marĩ ãnio joroque caáto ñuña . U̶garique wãmerẽ besecõñarĩ na cau̶garotirore bairo marĩ caáto mee , marĩ yeri tũ̶goñatutuao joroque marĩ átiya . Tie caátirotirije dope átimasĩã maniña , cañumiatacũ̶ãrẽ .
52005012	Recommendation	Yu̶ yarã , apeyera atore bairo mu̶jããrẽ jãã átirotiya : Mu̶jãã watoa capaãna , marĩ Quetiupau̶ cũ̶ caborore bairo mu̶jããrẽ caquetibu̶ju̶ jũ̶gonucũrãrẽ nu̶cũ̶bu̶gorique mena na ĩñaña .
43009022	Description	Cũ̶ pacu̶a pu̶ame tore bairo na ĩ quetibu̶ju̶yuparã judío majã quetiuparãrẽ , na uwimirã . Mai , na , judío majã quetiuparã pu̶ame jĩcãrõ tũ̶goñarĩqũẽ cu̶tiri , “ Ni jĩcãũ̶ ũcũ̶ , ‘ Jesús , Mesías * niñami , ’ cariape caĩ ũcũ̶rẽ ñubuerica wiipu̶a cũ̶ marĩ wiyogarã , ” ãmeo ĩñuparã . Bairo na caátigarijere tũ̶goña uwiri , tore bairo na ĩñuparã cũ̶ pacu̶a .
50003003	Faith	Na pu̶ame na rupau̶ macããjẽrẽ cayisetaricarã na caãnimiatacũ̶ãrẽ , cũ̶ yarãrẽ bairo na ĩñaẽtĩñami Dios . Marĩ pu̶ame roquere cũ̶ yarãrẽ bairo marĩ ĩñañami , cũ̶ mena marĩ catũ̶goñatutuarije jũ̶gori . Bairo ãna , Espíritu Santo cũ̶ camasĩõrĩjẽ jũ̶gori Diore cũ̶ marĩ ĩroaya . Tunu , “ Jesucristo yarã marĩ ãniña , ” u̶seanirĩqũẽ mena marĩ ĩ tũ̶goñaña . Ape wãme , bui marĩ rupau̶ macããjẽ jũ̶gori marĩrẽ dope bairo átimasĩã maa .
62003023	Faith	Mai , Dios cũ̶ caroticũrĩqũẽ pu̶ame atore bairo ĩña : “ Dios macũ̶ Jesucristore cũ̶ tũ̶gou̶saya . Tunu Jesucristo mu̶jããrẽ cũ̶ camairotiricarore bairo mu̶jãã cũ̶ã mu̶jãã majũ ãmeo maiña , ” ĩ quetibu̶ju̶ya tie cũ̶ caroticũrĩqũẽ .
66013011	Description	To bero ñiñaroyawu̶ tunu monstruo ati yepa rocai cabuiaetanu̶cãũ̶rẽ . Cũ̶ pu̶ame pu̶garo jawiicu̶mi nu̶rĩcũ̶ corderore bairo yua . Baimicũ̶ã , moecũ̶ dragõrẽ bairo rorije bu̶su̶rique cu̶mi .
46014020	Recommendation	Torena , yu̶ yarã , cawĩmarã na catũ̶gomasĩjĩãtietore bairo baieticõãña . Cabu̶toa tũ̶goñarĩcãrõrẽ bairo tũ̶goñarĩqũẽ cu̶tiri caroaro tũ̶gomasĩpeyocõãña yu̶ caquetibu̶ju̶rijere . Carorijere cawĩmarã na catũ̶gou̶samasĩẽtõrẽã bairo mu̶jãã cũ̶ã carorije macããjẽ pu̶ame roquere ápericõãña .
59005013	Recommendation	Apeyera tunu : Ni jĩcãũ̶ ũcũ̶ mu̶jãã mena macããcũ̶ popiye bairi cũ̶ cayapapuata , Diore cũ̶ jẽniáto . Apei caroaro u̶seanirõ cũ̶ caãmata , Diore basariquere cũ̶ basapeoáto .
58012012	Recommendation	Bairi cũ̶ ricaari , cũ̶ ñicããrĩ catutuaecu̶ , Dios cũ̶ camasĩrĩjẽ jũ̶gori tunu cũ̶ cacatinemorõrẽã bairo mu̶jãã cũ̶ã Dios cũ̶ camasĩrĩjẽ jũ̶gori cũ̶ mena tũ̶goñatutuanemoña tunu . Caroaro cariape áticõã ninucũña . Ricaati átiãnajẽrẽ jãnacõãña .
60001017	Recommendation	Apeyera tunu Dios caĩñabesemasĩ , camasã roro na caátaje wãme cãrõ ni jĩcãũ̶ ũcũ̶rẽ ĩñaricaworicaro mano caĩñau̶ majũrẽ , “ Dios jãã Pacu̶ majũ mu̶ ãniña , ” mu̶jãã caĩata , caroaro cariape cũ̶ mu̶jãã ĩroagarã . Cũ̶rẽ qũĩroacõã ninucũña tocãnacã rũ̶mu̶a ati yepapu̶ mu̶jãã caãni rũ̶mu̶ cãrõ .
58010036	Recommendation	Jesucristo yarã ãnirĩ popiye mu̶jãã bainemogarã . Bairo cabairã nimirãcũ̶ã , roro mu̶jããrẽ na caátiere tũ̶goñaenarẽ bairo tũ̶goñanetõcõãña , Dios cũ̶ caborore bairo mu̶jãã caátimasĩcõãniparore bairo ĩrã . Bairo ána , cũ̶ caĩjũ̶goyeticũrĩcãrõrẽã bairo tie caroare mu̶jãã bocagarã .
58011001	Faith	Dios mena tũ̶goñatutuarique atore bairo niña : “ Marĩrẽ caroaro cũ̶ caátipeere marĩ jogu̶mi cũ̶ caĩrĩcãrõrẽ bairo , ” cariape marĩ caĩcotemasĩrĩjẽ niña . Caroaro marĩrẽ cũ̶ caátipeere mai ĩñaetimirãcũ̶ã , pu̶gani tũ̶goñarĩcãrõ mano cariape cũ̶ caĩrĩjẽrẽ marĩ catũ̶goñarĩjẽ niña .
49004017	Recommendation	Bairi Jesús mu̶jããrẽ yu̶ cũ̶ caĩrotiro jũ̶gori , atore bairo mu̶jãã caátiãnipeere mu̶jããrẽ yu̶ átirotiya : Ati u̶mu̶recóo macããna Diore camasĩẽna na caátiãninucũrõrẽ bairo mu̶jãã cũ̶ã mu̶jãã caátinucũrĩjẽrẽ jãnacõãña . Diore camasĩẽna pu̶ame , na majũã na catũ̶goñarĩ wãme mena caátimasĩã manie ũnierẽ átiãninucũñama .
51002016	Recommendation	Aperã atore bairo mu̶jããrẽ ĩrãma : “ Jãã , judío majã , eti , u̶ga , jãã caátirotinucũrĩjẽrẽ mu̶jãã tũ̶gonu̶cũ̶bu̶goetiya . Tunu bairoa jãã bose rũ̶mu̶rĩ macããjẽ , muipu̶ apei cũ̶ cabuiari rũ̶mu̶ macããjẽ , bairi jãã cayerijãrĩ rũ̶mu̶ macããjẽ cũ̶ãrẽ mu̶jãã tũ̶gonu̶cũ̶bu̶goetiya . Bairo nu̶cũ̶bu̶goetiri , roro mu̶jãã átiya , ” mu̶jããrẽ ĩrãma . Bairo na caĩmiatacũ̶ãrẽ , na tũ̶gou̶saeticõãña .
66007015	Faith	Bairo yu̶ quetibu̶ju̶ yaparo , bairo ñi quetibu̶ju̶nemowĩ tunu cabu̶cu̶ : “ Bairi Dios cũ̶ caruiro cũ̶ carotimasĩrĩpau̶ riapepu̶ niñama ãmerẽ . Ñamii , u̶mu̶recóo tocãnacãnia cũ̶ ya wii templo * wiipu̶ qũĩroanucũñama . Na caĩroau̶ Dios carotimasĩ cũ̶ caruiropu̶ carui pu̶ame tocãnacã rũ̶mu̶ na qũẽnogu̶mi . Na ĩñaricanu̶gõgu̶mi cũ̶ catutuarije mena yua .
44020010	Description	Pablo cũ̶ã ruiátí , cũ̶ buipu̶ etanu̶cãrĩ , cũ̶ rupau̶ ãnatõrẽ newãmu̶owĩ . Bairo cũ̶ átiri , atore bairo na ĩwĩ cũ̶ yarãrẽ : — Tũ̶goñarĩqũẽ paieticõãña ; caticõãñami .
55002010	Faith	Bairi yu̶ pu̶ame , Dios yarã cũ̶ cabesericarã caroaro na caãnipeere ĩ , roro popiye yu̶ tãmu̶onucũña . Na cũ̶ã yu̶ caquetibu̶ju̶rijere tũ̶gori bero yua , nocãrõ caroaropu̶ netõjĩãtiri , yeri capetietiere Jesucristo jũ̶gori na cacũ̶goparore bairo ĩ , bu̶tioro yu̶ quetibu̶ju̶nucũña .
60005014	Recommendation	Tunu mu̶jããrẽ ñinemoña : Caroaro mena ãmeo mairĩ ãmeo bocáya jĩcã majãrẽ bairo . Nipetiro mu̶jãã Jesucristo yarãrẽ caroa yericu̶taje mu̶jãã cũ̶ jonemoáto marĩ Pacu̶ Dios . Bairoa to baiáto . Tocãrõã niña atie queti yu̶ cawoaturije . ﻿
49005021	Recommendation	Mu̶jãã nipetiro Jesucristore caĩroarã mu̶jãã ãniña . Bairi nu̶cũ̶bu̶gorique mena ãmeo ĩñaña mu̶jãã majũ . Ãmeo baibotioeticõãña .
61003017	Recommendation	Bairi yu̶ bairãrẽ bairo caãna yu̶ camairã , merẽ atiere caroaro majũ mu̶jãã masĩña yu̶ caquetibu̶ju̶rijere . Bairi caroaro tũ̶goñamasĩña . Maijũ̶goya mu̶jãã yerire . Mu̶jããpu̶ caĩtorã na caĩquetibu̶ju̶rijere mu̶jãã tũ̶gou̶sare . Narẽ mu̶jãã ĩtoecore carorã na caquetibu̶ju̶rijere . Diore catũ̶gou̶sarã nimirãcũ̶ã , yasirique macããjẽrẽ mu̶jãã tũ̶gou̶sare .
51003018	Recommendation	Mu̶jãã , carõmia , mu̶jãã manapũ̶ã na caĩrĩjẽrẽ nu̶cũ̶bu̶gorique mena na tũ̶gou̶saya . Marĩ Quetiupau̶re caĩroarã ãnirĩ bairo mu̶jãã caáto ñuña .
54005020	Recommendation	Aperã ñubueri majã mena macããna jĩcããrã carorije macããjẽrẽ caátiãninucũpairã pu̶amerã tutuaro mena na mu̶ quetibu̶ju̶wa nipetiro ñubueri majã na catũ̶goropu̶ . Bairo narẽ mu̶ caquetibu̶ju̶ ĩñorĩjẽrẽ tũ̶gori , na cũ̶ã narẽ ĩñacõrĩ roro na caáperiparore bairo ĩ , tore bairo na mu̶ quetibu̶ju̶wa .
45014013	Recommendation	Bairo tiere tũ̶goñarĩ marĩ caãmeobu̶su̶painucũrĩjẽrẽ marĩ jãnarõã . Bairo pu̶ame átirotiya : Mu̶jãã yarã Jesucristore catũ̶gou̶sari majãrẽ , mu̶jãã caátiãnie mena roro na tũ̶goña yapapuao joroque na ápericõãña . Jesucristo mena na catũ̶goñatutuarijere royetueticõãña .
45002010	Grace	Aperã caroa macããjẽrẽ caátiãninucũrã roquere caroaro na átigu̶mi Dios . Nipetiro camasã na catũ̶goro , “ Caroaro majũ mu̶jãã ápu̶ , ” na ĩgu̶mi . Tunu caroa yericu̶tajere na jogu̶mi . Caãnijũ̶goro tore bairo na átigu̶mi judío majã cañurãrẽ . Na bero judío majã caãmerã cañurã cũ̶ãrẽ bairoa na átigu̶mi .
58011034	Violence	Aperã cũ̶ã na wapana narẽ peero pairo caũ̶rõpu̶ narẽ na cacũremiatacũ̶ãrẽ , ũ̶ẽsupã . Aperã cũ̶ã na wapana ñosẽrĩcãpãĩ mena na capajĩãgamiatacũ̶ãrẽ , rutimasĩñupã . Aperã cũ̶ã catutuaena caãnimirĩcãrã , Dios mena na catũ̶goñatutuarije jũ̶gori na wapana pajĩãrĩ majã poarire na pajĩãnetõmasĩñupã .
48006017	Faith	Bairo atiere yu̶ caquetibu̶ju̶ro bero , ato jũ̶goyere ni jĩcãũ̶ ũcũ̶ roro popiye yu̶ cũ̶ bairique yeoeticõãto . Bairi merẽ yu̶ cabairijere masĩñama camasã . Roro popiye yu̶ baio joroque yu̶ na caátaje jũ̶gori capee majũ yu̶ rupau̶re yu̶ cãmii cu̶tiya . Tiere ĩñarĩ , camasã cariapea Jesucristo yau̶ , cũ̶ paabojari majõcu̶ yu̶ caãnierẽ masĩñama .
66018021	Violence	Tocãrõã yua , jĩcãũ̶ ángel catutuau̶ majũ buiaetari jĩcã ũ̶tãrẽ newãmu̶ojowĩ . Ũ̶tã oricare wãĩãrĩcãrẽ bairi tii caãniarẽ newãmu̶ojowĩ . Tiare yua ria capairiyapu̶ werocañua jori , atore bairo ĩwĩ : “ Tia ũ̶tãrẽ bairo ti macã capairi macã Babilonia ãnatõ riapu̶ rocañua rujoecogaro . Pu̶gani baunemoetigaro yua .
65001020	Faith	Mʉjãã roque , yʉ bairãrẽ bairo caãna yʉ camairã , nocãrõ cañurĩjẽ Dios mena tʉ̃goñatutuariquere jãnaeticõãña . Maijʉ̃goya tocãnacã rʉ̃mʉa Jesucristo mena mʉjãã caãnierẽ . Tunu bairoa Espíritu Santo Dios Yeri majũ mʉjããrẽ cʉ̃ camasĩõrĩjẽ jʉ̃gori Diore cʉ̃ jẽninucũña .
45012002	Recommendation	Ati u̶mu̶recóo macããna cañuena na caátiãninucũrõrẽ bairo átiãmerĩcõãña . Atore bairo pu̶ame mu̶jãã caátipee ñuña : Mu̶jãã cacatiri rũ̶mu̶ cãrõ nemojãñurõ mu̶jãã catũ̶goñarĩjẽrẽ tũ̶goñawasoacõã ninucũña , caroaro cariape mu̶jãã caátiãnimasĩparore bairo ĩrã . Bairo mu̶jãã caátiãmata , caroaro Dios cũ̶ caborore bairo mu̶jãã caátiãnipeere mu̶jãã masĩgarã . Caroaro átajere , bairi Dios cũ̶ caĩñajesorije ũnierẽ , bairi ñe ũnie caru̶saetie cariape macããjẽ átaje cũ̶ãrẽ mu̶jãã átimasĩgarã .
46015009	Sin	Bairi yu̶ pu̶ame aperã apóstolea majã roca macããcũ̶ majũrẽ bairo yu̶ tuaya . Tunu bairoa apóstol nimicũ̶ã , apóstol mee , cabu̶goro macããcũ̶rẽ bairo yu̶ tuaya , roro popiye na baio joroque Dios ya poa macããnarẽ yu̶ caátaje jũ̶gori .
62002015	Recommendation	Ati u̶mu̶recóo macããjẽrẽ caĩñamainetõrãrẽ bairo baieticõãña . Ni jĩcãũ̶ ũcũ̶ mu̶jãã mena macããcũ̶ ati u̶mu̶recóo macããjẽrẽ cũ̶ caĩñamainetõata , Dios marĩ Pacu̶ majũrẽ camaiecũ̶ niñami .
45002001	Sin	Bairi noo caãna mu̶jãã mena macããna pu̶ame , “ Ãnoa carorã cañuena niñama , ” na caĩata , camasã na caátiere caĩñabeserãrẽ bairo bainucũñama . Mu̶jãã cũ̶ã narẽã bairo roro caátipairã mu̶jãã ãniña . Bairi mu̶jãã pu̶ame aperãrẽ , “ Mu̶jãã yaye wapa mu̶jãã buicu̶tiya , ” na mu̶jãã caĩata , mu̶jãã cũ̶ã narẽã bairo cabuicu̶na mu̶jãã tuacõãña .
48002009	Description	Bairo yu̶ cabairo jũ̶gori Santiago , Pedro , bairi Juan ñubueri majã quetiuparãrẽ bairo caãna pu̶ame yu̶ paariquere merẽ masĩwã . Bairo masĩrĩ yua , “ Dios pu̶ame caroaro cũ̶ quetibu̶ju̶ masĩõ joroque cũ̶ ásupi Pablore , ” ĩ tũ̶goñawã . “ Mu̶ paarique ñumajũcõãña , ” ñiwã yua . Bairo caĩrã ãnirĩ , “ Jĩcãrõrẽã bairo jãã paarique bapa mu̶ ãniña , ” ñigarã yua , yu̶ wãmo ñewã . Yu̶ bapa Bernabé cũ̶ãrẽ cũ̶ wãmo ñewã . Bairi yua jĩcã yericu̶na , atore bairo jãã ãmeo ĩ tuawu̶ : “ Mu̶jãã pu̶ame judío majã caãmerãrẽ na mu̶jãã quetibu̶ju̶garã Dios yaye quetire . Jãã pu̶amea judío majãrẽ caquetibu̶ju̶parã jãã ãnigarã , ” jãã ãmeo ĩ tuawu̶ yua .
43019023	Description	Cabero yua , soldaua Jesure yucu̶pãĩpu̶ cũ̶ papuaturi bero , Jesús jutiro bui macããtõ ãnatõrẽ ãmeo wobatowã . Baparicãnacã seero majũ wobatori ãmeo nuniwã jĩcãrõ jeto yua . Cũ̶ jutiwu̶ cũ̶ãrẽ newã soldaua majã . Mai , ti jutiwu̶ pu̶ame jĩcãpãĩ jutipãĩrẽã na caeruiátáwu̶ ãmu̶ .
45002021	Sin	Bairo , “ Aperãrẽ caquetibu̶ju̶masĩrĩ majã jãã ãniña , ” caĩrã nimirãcũ̶ã , ¿ nopẽĩrã mu̶jãã majũ yeri roro mu̶jãã caátie pu̶amerẽ mu̶jãã quetibu̶ju̶gaetiyati ? “ Yajaeticõãña , ” caĩquetibu̶ju̶rã nimirãcũ̶ã , ¿ nopẽĩrã mu̶jãã cũ̶ã mu̶jãã yajapainucũñati ?
46006019	Faith	Atore bairo mu̶jãã masĩrã : Dios , Espíritu Santore mu̶jãã joyupi . Bairi mu̶jãã rupau̶ pu̶ame Dios ya wii templo * wiire bairo caãni rupau̶ niña . Tie wiipu̶re caãcũ̶rẽ bairo Espíritu Santo pu̶ame mu̶jããpu̶re ninucũñami . Bairi mu̶jãã majũã mu̶jãã caboro carotiparã mee mu̶jãã ãniña .
47005014	Grace	Jesucristo bu̶tioro marĩrẽ cũ̶ camairĩjẽrẽ tũ̶goñarĩ popiye baimirãcũ̶ã , cũ̶ caborore bairo jãã átiãnajẽ cu̶tinucũña . Jesucristo jĩcãũ̶ã marĩ nipetiro popiye marĩ cabaibujioriquere marĩ riabojayupi . Bairi cũ̶ mena cariaricarãrẽ bairo marĩ tuaya . Bairo cũ̶ cariabojariquere cariape jãã camasĩjũ̶goricapau̶pu̶ina yua , tocãnacã rũ̶mu̶a cũ̶ carotirore bairo jeto jãã átinucũña .
58003001	Faith	Bairo cabairoi , mu̶jãã yu̶ yarãrẽ bairo caãna , Dios yarã , cũ̶ ya poa macããna mena macããna , Dios cũ̶ cabesericarã cũ̶ yarã majũ , atore bairo mu̶jããrẽ ñiña : Jesucristo pu̶ame apóstol * majũ Dios cũ̶ caquetibu̶ju̶rotijoricu̶ niñami . Marĩ sumo * sacerdote majũ niñami . Cũ̶ jũ̶gori caroaro cariape Dios mena marĩ tũ̶goñatutuamasĩña . Bairi cũ̶ jetorea cariape tũ̶goñanucũña .
44020035	Recommendation	Bairo yu̶ caátiãnajẽrẽ ĩñacõrĩ , caroaro paarique cu̶tajere , bairi cabopacarãrẽ caroaro marĩ caju̶átimasĩpee cũ̶ãrẽ mu̶jãã masĩwũ̶ . Atore bairo marĩ Quetiupau̶ cũ̶ caĩrĩqũẽrẽ tũ̶goñarĩ bairo yu̶ ápu̶ : ‘ Aperã mu̶ cabopacarijere na cajoata , u̶seanirĩ mu̶ ãniña . ’ Yu̶ pu̶ame aperãrẽ , na cabopacarijere mu̶ cajoata roque , Dios pu̶ame netõjãñurõ u̶seani tũ̶goñarĩqũẽrẽ mu̶ jogu̶mi , ” na ĩ quetibu̶ju̶wĩ Pablo cabu̶toa camasĩrã Efeso macããnarẽ .
58013004	Recommendation	Tunu apeyera cawãmo jiyaricarãrẽ nipetiro na mu̶jãã caĩñanu̶cũ̶bu̶goro ñuña . Roro ãmeo átiepeeticõãña . Caroa wãme átaje jetore átiãña . Dios pu̶ame ĩñabesegu̶mi roro caãmeo átieperi majãrẽ . Canu̶mocu̶na , canu̶mo mána cũ̶ã roro na caátie jũ̶gori popiye na baio joroque na átigu̶mi Dios .
43020005	Description	Bairo etau̶ , ti masã opere murĩ jãñurĩ ñiñajõ jowu̶ . Juti wẽẽrĩ jeto baucũñawũ̶ . Yu̶ jãápéwu̶ ti masã opere baipu̶a .
66016018	Description	Bairo cabu̶su̶ro bero , tocãrõã bu̶tioro cabu̶po yaberije yabewu̶ . Capee bu̶su̶rique ocajowu̶ . Bu̶tioro bu̶po cũ̶ã pawĩ . ¡ Tame , ati yepa cũ̶ã netõnu̶cãrõ majũ yuguiwu̶ yua ! Diwatoa ũno ati yepare camasã na caãnijũ̶goro berore , tocãrõ tutuaro yepa yuguiñaesupa .
66019010	Faith	Bairo cũ̶ caĩrõ , yu̶ pu̶ame yu̶ ru̶po patuuri mena yu̶ etanumuwũ̶ ángel * ru̶pori tu̶pu̶ , qũĩroagu̶ yua . Bairo yu̶ caáto ĩñarĩ , bairo ñiwĩ : “ Tame , yu̶re tore bairo ápericõãña . Yu̶ cũ̶ã mu̶rẽã bairo caãcũ̶ Dios yau̶ cũ̶ paabojari majõcu̶ yu̶ ãniña . Mu̶ yarã aperã Jesús yaye queti cũ̶ caquetibu̶ju̶cũrĩqũẽrẽ cajãnaenarẽ bairo yu̶ cũ̶ã Dios paabojari majõcu̶ yu̶ ãniña . Bairi yu̶re ĩroaeticõãña . Dios roquere tore bairo qũĩroaya , ” ñi quetibu̶ju̶wĩ ángel . Tie Jesús cũ̶ caquetibu̶ju̶cũrĩqũẽ pu̶ame caroaro jĩcãrõ tũ̶ni profeta * majã Dios yarã na quetibu̶ju̶ masĩõ joroque caátie niña .
46002010	Grace	Tierea Dios ãmerẽ yua marĩ masĩõ joroque átiyami cũ̶ Yeri Espíritu Santo jũ̶gori . Espíritu Santo pu̶ame nipetiro wãme caĩñamasĩpeyou̶ majũ niñami . Nocãrõ Dios cũ̶ camasĩnetõnu̶cãcõãrĩjẽrẽ , camasã na camasĩẽtĩẽ cũ̶ãrẽ camasĩ majũ niñami Espíritu Santo pu̶ame .
50002029	Recommendation	Yu̶ mu̶jãã ju̶quetibu̶ju̶masĩẽtĩña , cayoaropu̶ caãna ãnirĩ . Baipu̶a , yu̶re mu̶jãã caju̶átinemorotijoricu̶ pu̶ame caroaro yu̶ ju̶átinemoñami . Cũ̶ cũ̶ã Jesucristo yaye quetire camasãrẽ yu̶ ju̶quetibu̶ju̶nucũñami . Bairo yu̶ ju̶quetibu̶ju̶ri yua , cauwiorije watoa ãnirĩ riacoabujiowĩ . Torena , mu̶jãã tu̶pu̶ cũ̶ caetaro , u̶seanirĩqũẽ mena cũ̶ mu̶jãã jẽnibocágarã , marĩrẽ bairo marĩ Quetiupau̶ yau̶ cũ̶ caãnoi . Tunu bairoa nipetiro cũ̶ , Epafroditore bairo caãnarẽ na ĩroaya .
51003020	Recommendation	Mu̶jãã , na pũnaa cũ̶ã , caroaro mu̶jãã caátipee cũ̶ãrẽ ĩñau̶seanigu̶mi Dios . Bairi mu̶jãã pacu̶a na caĩrĩjẽ nipetirijere tũ̶gou̶saya .
47001012	Faith	Bairãpu̶a , jĩcã wãme jũ̶gori jãã u̶seaniña : Jãã catũ̶goñaata , caroaro jĩcãrõ tũ̶ni ati u̶mu̶recóopu̶re jãã átiãniña . Mu̶jãã watoapu̶re ãna , tore bairo majũ jãã átiãninucũwũ̶ . Tiere tũ̶goñarĩ jãã u̶seaninucũña . Tore bairo jãã caátiãnie pu̶ame jãã majũ jãã camasĩrĩjẽ jũ̶gori mee , Dios cañuu̶ ãnirĩ tore bairo jãã átiãnimasĩõ joroque átiyami .
43014021	Faith	Yu̶ caroticũrĩjẽrẽ tũ̶gou̶sari , yu̶ caroticũrĩjẽrẽ bairo caáticõãninucũũ̶ pu̶ame cariapea yu̶ maicõãninucũũ̶ átigu̶mi yua . Bairi yu̶re camaicõãcũ̶rẽ yu̶ Pacu̶ cũ̶ã cũ̶ maicõã ninucũgu̶mi . Yu̶ cũ̶ã cũ̶ yu̶ maicõã ninucũgu̶ . Bairi cũ̶ ñiñogu̶ yu̶ camasĩrĩjẽrẽ yua , ” jãã ĩ quetibu̶ju̶wĩ Jesús cũ̶ cabuerãrẽ yua .
51002023	Sin	Mu̶jããrẽ na carotigamirĩjẽ pu̶ame camasiriyorije niña . Tiere catũ̶gou̶sarã pu̶ame , “ Aperã netõrõ caãnimajũrã jãã ãniña , ” ĩ tũ̶goñañama . Tunu tore bairo ána , na rupau̶rire popiye baio joroque átiyama . Bairi tie ũnie rotirique cariape quetire bairo baibauya marĩrẽ . Bairo baimirõcũ̶ã , marĩ rupau̶pu̶ rorije marĩ caátigarije caãnierẽ ẽñotamasĩẽtĩña tie ũnie mu̶jããrẽ na carotigamirĩjẽ pu̶ame .
64001006	Recommendation	Bairi jãã cañubue neñarõpu̶ ãna , na cũ̶ã , “ Bu̶tioro jããrẽ camai ãnirĩ caroaro jãã ju̶átinucũñami Gayo , ” ĩ bu̶su̶nucũñama mu̶rẽ . Bairi mu̶rẽ ñiña : Tunu na caetaro , na ju̶átinemoña . Na cabopacarijere na joya , na caquetibu̶ju̶ ñesẽãmasĩnucũparore bairo ĩ . Dios cũ̶ caborore bairo na ju̶átinemoña .
55002023	Recommendation	Aperã cabu̶goro macããjẽ dope caátiãmanie bu̶su̶riquere quetibu̶ju̶gari na caãmeobu̶su̶rique netõnucũrĩjẽ ũnierẽ di rũ̶mu̶ ũno tũ̶gopeoeticõãña . Tie ũnie pu̶ame marĩ ãmeo teeo joroque caátie niña . Tiere merẽ caroaro mu̶ masĩña .
47003018	Faith	Bairo cabairo jũ̶gori yua marĩ nipetiro Jesucristo yarã caãna pu̶ame juti asero ũno mena cabu̶gatoecorãrẽ bairo mee marĩ ãniña . Dios yaye quetire caroaro cariape merẽ marĩ masĩña . Tunu bairoa ẽñoorõrẽ muipu̶ cũ̶ caasirocaturore bairo marĩ cũ̶ã caroaro marĩ caátiãnie , marĩ Quetiupau̶ yaye nocãrõ caroa macããjẽrẽ marĩ áti ĩñonucũña camasãrẽ . Marĩ Quetiupau̶ , cũ̶ Yeri Espíritu Santo jũ̶gori marĩ wasoanutuao joroque marĩ átinucũñami marĩ yeri marĩ catũ̶goñarĩjẽrẽ . Bairo cũ̶ caáto jũ̶gori yua , tocãnacã rũ̶mu̶a nemojãñurõ cũ̶rẽ bairo caãnajẽcu̶na marĩ ãninemonutuanucũña .
58009014	Grace	Bairo atie cabaimiatacũ̶ãrẽ , ¡ Jesucristo yaye rií pu̶ame roque waibu̶toa rií netõjãñurõ caãnimajũrĩjẽ niña ! Espíritu Santo caãnicõãninucũũ̶ cũ̶ camasĩrĩjẽ jũ̶gori Jesucristo cũ̶ rupau̶ majũrẽã Diopu̶re cũ̶ jou̶re bairo ásupi . Waibu̶toa riire na cajoemu̶gõjonucũrĩjẽ netõjãñurõ cũ̶ caátie pu̶ame ñe ũnie ru̶saesupa . Cũ̶ cariarique jũ̶gori caũ̶petietopu̶ cayasiránárẽ bairo marĩ cabaibujioriquere netõõñupĩ . Bairo marĩ netõõñupĩ Jesús Dios caãnicõãninucũũ̶rẽ caroaro cũ̶ marĩ catũ̶gou̶samasĩparore bairo ĩ .
44011017	Grace	Torecu̶ , judío majã na caãmerĩmiatacũ̶ãrẽ , na jowĩ Dios Espíritu Santo , cũ̶ Yeri majũrẽ . Marĩ judío majã Jesucristo marĩ Quetiupau̶re catũ̶gou̶sarãrẽ cũ̶ cajoricarorea bairo na jowĩ na cũ̶ãrẽ . Bairo na cũ̶ caátibojarore ĩñarĩ , “ Dope bairo na mena yu̶ bapacu̶perigu̶ , ” ñimasĩẽpũ̶ . Dios yu̶ cũ̶ carotirore yu̶ baibotiomasĩẽpũ̶ — na ĩ quetibu̶ju̶yupu̶ Pedro to Jerusalén macããna catũ̶gou̶sari majãrẽ .
49004030	Faith	Dios Yeri Espíritu Santore cũ̶ yapapuao joroque ápericõãña . Marĩ yeripu̶ cũ̶ caãnie jũ̶gori “ Dios yarã marĩ ãniña , ” marĩ ĩmasĩña . Tunu bairoa marĩ yeripu̶ cũ̶ caãnie jũ̶gori , “ Dios yarãrẽ cũ̶ canetõõpeyori rũ̶mu̶ caetaro , marĩ cũ̶ã marĩ netõgarã , ” marĩ ĩmasĩña .
66003003	Recommendation	Masacatiri tũ̶goña nemoña tunu Dios yaye quetire mu̶jãã na caquetibu̶ju̶ jũ̶goriquere . Tie queti jetore tũ̶gou̶sacõã ninucũña . Mu̶jãã carorije wapare tũ̶goña yapapuari Dios pu̶amerẽ cũ̶ tũ̶gou̶saya tunu . Tore bairo caroaro masacatirique mena Diore tũ̶gou̶sari mu̶jãã caãmerĩcõãta , tãmurĩã mu̶jãã tu̶pu̶ yu̶ atígu̶ yajari majõcu̶re bairo yua . “ Cũ̶ acú̶mi , ” yu̶re mu̶jãã caĩyueti rũ̶mu̶ caãno mu̶jãã yu̶ popiye peyou̶ atígu̶ .
62003007	Recommendation	Yu̶ pũnaarẽ bairo caãna ni jĩcãũ̶ ũcũ̶ mu̶jããrẽ qũĩtoeticõãto . Ni jĩcãũ̶ ũcũ̶ caroaro cariape macããjẽ jetore caátiãnimasĩ cũ̶ caãmata , cañuu̶ caroú̶ niñami Dios cũ̶ caĩñajoro . Marĩ Quetiupau̶ Jesús cariape caácu̶ cañuu̶ cũ̶ caãnorẽã bairo cũ̶ cũ̶ã cariape caácu̶ cañuu̶ niñami .
62004001	Recommendation	Yu̶ yarã , yu̶ bairãrẽ bairo caãna , yu̶ camairã , cariape tũ̶goeticõãña aperã , “ Dios yarã jãã ãniña , ” ĩmirãcũ̶ã ricaati na caquetibu̶ju̶ata . Espíritu Santo na yeripu̶ na cacũ̶goeticõãta , na tũ̶gou̶saeticõãña . “ ¿ Cariape na quetibu̶ju̶yati ? ” ĩrã , na caĩrĩjẽrẽ caroaro tũ̶gobeseya . Ati u̶mu̶recóore capããrã niñama caĩtopairã . “ Dios yaye quetire jãã cũ̶ã jãã quetibu̶ju̶ya , ” ĩmirãcũ̶ã , wãtĩ yaye macããjẽ pu̶amerẽ quetibu̶ju̶rã átiyama .
44013038	Grace	“ Bairi yu̶ yarãrẽ bairo caãna , atore bairo masĩña mu̶jãã cũ̶ã : Jesucristo jũ̶gori carorije marĩ caátiere camasiriyobojaecoricarã marĩ ãniña , cũ̶ yaye quetire marĩ catũ̶gou̶saata . Cũ̶ , Jesús jũ̶gori nipetiro catũ̶gou̶sari majã carorije camánarẽ bairo tuayama . Nipetirã Moisés ãnacũ̶ cũ̶ caroticũrĩqũẽ jũ̶gori canetõmasĩẽna cũ̶ã carorije camánarẽ bairo tuayama , cũ̶ yaye na catũ̶gou̶saata .
50003001	Recommendation	Yu̶ yarã , yu̶ bairãrẽ bairo caãna , ãmerẽ mu̶jããrẽ yu̶ quetibu̶ju̶tu̶sagu̶ : ¡ Jesucristo mena u̶seanirĩ ãnicõãña ! Bairo mu̶jããrẽ yu̶ caĩwoaátajere tunu ãmerẽ yu̶ caĩwoatunemorõ yu̶re ricaati baipatowãcõẽtĩña . Tunu tore bairo yu̶ caáto mu̶jããrẽ ñumajũcõãña .
46011034	Recommendation	Bairi ni jĩcãũ̶ ũcũ̶ mu̶jãã mena macããcũ̶ bu̶tioro majũ queyari mu̶jãã caĩrõrẽ bairo cũ̶ caboeticõãta , cũ̶ ya wiipu̶a cũ̶ u̶gacõãto u̶gariquere . Mai , Dios pu̶ame neñapori mu̶jãã cau̶ganucũrĩjẽrẽ cũ̶ canu̶cũ̶bu̶goetie jũ̶gori roro popiye cũ̶ baio joroque cũ̶ caáperiparore bairo ĩ , cũ̶ ya wiipu̶a cũ̶ u̶gacõãto . Baipu̶a , apeye yu̶ caĩquetibu̶ju̶garijere mu̶jããrẽ ĩñau̶ ácú̶pu̶ , caroaro mu̶jãã yu̶ quetibu̶ju̶ qũẽnonemogu̶ .
43018031	Description	Bairo cũ̶ na caĩyu̶ro , Pilato pu̶ame na ĩwĩ tunu : — Ãnirẽ cũ̶ neánája . Mu̶jãã majũ mu̶jãã caátirotinucũrõrẽã bairo cũ̶ ása . Bairo na cũ̶ caĩrõ , na pu̶ame bairo qũĩwã : — Jãã , judío majã camasãrẽ jĩcãũ̶ ũcũ̶ cũ̶ãrẽ jãã carotiro mena cũ̶ riao joroque jãã átimasĩẽtĩña .
46012031	Faith	Bairi mu̶jãã pu̶ame caroa wãme mu̶jãã caátipeere Espíritu Santo cũ̶ cajogarije macããjẽ netõjãñurõ caroaro ju̶átimasĩrĩqũẽrẽ bootũ̶goñarĩ caroaro átiãña .
58007026	Description	Tore bairo cabairoi yua , Jesús niñami marĩ sacerdote , marĩrẽ cacoteãninucũũ̶ majũ . Cũ̶ã , cañuu̶ ñe ũnie carorije wapa cacũ̶goecu̶ niñami . Bairi camasã roro na caátore bairo caápei niñami . Dios pu̶ame carorije caána na camanopu̶ cũ̶ cũñupĩ cũ̶tu̶ u̶mu̶recóo bui macã tutipu̶ .
50004013	Faith	Noo tocãnacã wãme cabairo yu̶ nu̶cãcõã nimasĩña , Jesucristo yu̶re tũ̶goñatutuarique cũ̶ cajoroi .
52004003	Recommendation	Caroarã , cũ̶ cajericaworicarãrẽ bairo caãna , cũ̶ yarã ñe ũnie carorije áperã mu̶jãã caãno boyami Dios . Ati rupau̶ mena roro átieperique ũnierẽ áperã , caroaro mu̶jãã caãno boyami .
51004002	Recommendation	Apeyera tunu Diore cũ̶ jẽnijãnaeticõãña . Tocãnacã rũ̶mu̶a jĩcãrõ tũ̶ni ape wãme tũ̶goñarĩcãrõ mano cũ̶ jẽniña . Diore , “ Mu̶ ñujãñuña jãã mena , ” qũĩ jẽniña .
44007029	Description	Bairo cũ̶ caĩrĩjẽrẽ tũ̶go , Madián yepapu̶ ruticoásúpu̶ Moisés pu̶ame . Topu̶ ãnicoteyupu̶ ape majõcu̶re bairo . Bairi tunu nu̶mo bócari pu̶garã pũnaa cu̶supu̶ Moisés .
46011007	Description	Caũ̶mu̶ roque cũ̶ ru̶poare cũ̶ bu̶gatoeticõãto . Mai , caũ̶mu̶ pu̶ame , Dios bauriquere bairo cabauu̶ , Dios cũ̶ caqũẽnojũ̶goricu̶ majũ niñami . Tunu bairoa Dios nocãrõ caroaro cũ̶ caãnajẽ cu̶tiere bairo cabauu̶ majũ niñami , caũ̶mu̶ pu̶ame . Carõmio pu̶ame roque caũ̶mu̶ cũ̶ caãnajẽ cu̶tiere bairo cabauo majũ niñamo .
51003015	Faith	Jĩcã poa macããna , jĩcã rupau̶re bairo caãna mu̶jãã cũñupĩ Dios . Bairi caroa yericu̶taje Jesucristo mu̶jããrẽ cũ̶ cajorique jũ̶gori , tũ̶goña beseya jĩcã majãrẽ bairo mu̶jãã caátipeere . Diore , “ Jãã mena mu̶ ñujãñuña , ” qũĩnucũña .
58002010	Grace	Nipetiro ati u̶mu̶recóo macããjẽ , Dios cũ̶ caátaje niña . Nipetirije ati u̶mu̶recóo caãnie baiãnimasĩña Dios cũ̶ caátirotimasĩrĩjẽ jũ̶gori . Dios pu̶ame cũ̶ pũna caãna nipetiro cũ̶tu̶ caroaro caãnopu̶ na caãnorẽ boyupi . Bairi Jesucristo popiye cũ̶ catãmu̶orĩqũẽ jũ̶gori ñe ũnie caru̶saecu̶ cariape camasãrẽ canetõõmasĩ majũ cũ̶ ásupi .
59004001	Sin	¿ Ñe jũ̶gori roro mu̶jãã ãmeo tutiyati ? Mu̶jãã majũ mu̶jãã yeri pũnapu̶ roro mu̶jãã caátigatũ̶goñarĩjẽ jũ̶gori roro mu̶jãã ãmeo tutiya .
46005001	Sin	Jĩcãũ̶ mu̶jãã mena macããcũ̶ carori wãme majũrẽ cũ̶ caátiere jãã queti tũ̶gonucũña . “ Cũ̶ pacu̶ nu̶mo , cũ̶ mu̶ñorẽ roro átiepenucũñami , ” jãã ĩ quetibu̶ju̶nucũñama . Ti wãme ñuetimajũcõãña . Aperã Diore camasĩẽna cũ̶ã ti wãme ũnopu̶rã áperimajũcõã nucũñama .
46010013	Faith	Mai , mu̶jãã pu̶ame wãtĩ roro mu̶jãã átio joroque cũ̶ caátinucũrĩjẽrẽ mu̶jãã átieconucũña . Tie pu̶ame ati u̶mu̶recóo caãna camasã Dios ya poa macããna na canu̶cãmasĩjĩãtietie majũ mee niña . Bairi mu̶jãã pu̶ame , “ Dios roque , roro wãtĩ marĩ cũ̶ caátiganucũrĩjẽrẽ marĩ ẽñotabojagu̶mi , ” Dios mena ĩ tũ̶goñatutuacõãña . Cũ̶ pu̶ame , nocãrõ roro popiye mu̶jãã baio joroque caátie caãnimiatacũ̶ãrẽ , tore bairo mu̶jãã tãmu̶o rotietigu̶mi , cũ̶ yarã mu̶jãã caãnoi . Dios pu̶ame roque roro mu̶jãã catãmu̶obujiopeere ẽñotabojagu̶mi . Bairo cũ̶ caáto , roro caátiecoenarẽ bairo caroaro mu̶jãã netõcoagarã yua .
44020029	Violence	Yu̶ caátó bero , aperã caĩtori majã , macãnu̶cũ̶ yaia cauwarãrẽ bairo caãna mu̶jããtu̶ etari roro mu̶jãã átigarãma , Jesucristore caĩroari poa macããna cũ̶ yayere na cajãnaparore bairo ĩrã .
53001004	Faith	Bairi tocãnacãpau̶ macããna ñubueri majã tu̶re etarã , caroaro mu̶jãã caátiãnierẽ jãã quetibu̶ju̶nucũña . Atore bairo jãã ĩnucũña nipetirore : “ Marĩ yarã Tesalónica macã macããna bu̶tioro popiye baimirãcũ̶ã , ‘ Ñugaro . Tũ̶goñaenarẽ bairo marĩ tũ̶goñanetõõcõãgarã , ’ ĩnucũñama . Bairo ĩrĩ , Jesucristo yaye quetire jãnaena cũ̶ mena tũ̶goñatutuacõã ninucũñama , ” jãã ĩ quetibu̶ju̶nucũña nipetirore .
62004012	Faith	Ni jĩcãũ̶ ũcũ̶ Diore ĩñañaecũ̶mi . Bairo marĩ camasã , Diore caĩñaena nimirãcũ̶ã , nipetiro marĩ yarãrẽ marĩ caãmeomaiata , Dios marĩ yeripu̶ nicõãñami . Bairo marĩ mena cũ̶ caãnoi , caroaro netõjãñurõ marĩ ãmeo maimasĩgarã .
48001001	Description	Yu̶ , Pablo cawãmecu̶cu̶ , Jesucristo cũ̶ caquetibu̶ju̶rotijou̶ apóstol * majũ yu̶ ãniña . Camasã aperã ũna beseri na caquetibu̶ju̶rotijoricu̶ mee yu̶ ãniña . Jesucristo , cũ̶ pacu̶ Dios mena roque na caquetibu̶ju̶rotijoricu̶ majũ yu̶ ãniña . Mai , Dios pu̶ame cũ̶ macũ̶ Jesucristore cũ̶ catioyupi , cariacoatacu̶ cũ̶ caãnimiatacũ̶ãrẽ .
58012003	Recommendation	Mai , Jesús ati yepapu̶ cũ̶ caãno , carorã cũ̶rẽ popiye baio joroque caánarẽ roro na átiãmeesupi . Cariape cũ̶ caátiãnierẽ caroaro marĩ tũ̶goñagarã . Bairi mu̶jãã popiye baimirãcũ̶ã , u̶searitieticõãña . Ju̶tieticõãña mu̶jãã caátiãnie caroa macããjẽrẽ .
45006005	Faith	Jesucristo mena marĩ caãnicõãmata , cariapea cariaricu̶pu̶ nimicũ̶ã , tunu cũ̶ cacatiricarorea bairo marĩ cũ̶ã cacatinemoparã marĩ ãnigarã .
45015010	Recommendation	Tunu apepau̶pu̶ Dios ya tutire na cawoaturique atore bairo ĩnemoña : “ ¡ Dios ya poa macããna cũ̶ cabesericarã mena mu̶jãã ape yepaa macããna judío majã caãmerã cũ̶ã u̶seanirĩ ãña ! ”
54004001	Sin	Timoteo , apeyera atore bairo cariapea marĩ masĩõñami Espíritu Santo . Ati u̶mu̶recóo caãnitu̶sari yu̶tea caãno jĩcããrã camasã tocãrõã Jesucristore cũ̶ tũ̶gou̶sajãnarĩ cũ̶ mena tũ̶goñatutua jãnagarãma . Caĩtopairã , wãtĩ yeri pũna jũ̶gori ricaati na caquetibu̶ju̶rije mena caquetibu̶ju̶rã pu̶amerẽ na tũ̶gou̶sajũ̶gogarãma .
56003001	Recommendation	Tunu atore bairo na mi quetibu̶ju̶ masĩõnemowã tũ̶gou̶sari majã ñubueri majãrẽ : “ Quetiupau̶ , o quetiuparã carotimasĩrã mu̶jãã ya macã macããna na caátirotinucũrõrẽ bairo cariape na tũ̶gou̶saya . Bairo caroaro cariape tũ̶gou̶sari tocãnacã wãme caroa macããjẽrẽ caátiãniganucũrãrẽ bairo mu̶jãã átiãnimasĩwã .
61003005	Sin	Bairo caĩrã ãnirĩ Dios cũ̶ carotimasĩrĩpau̶ u̶mu̶recóo tirũ̶mu̶pu̶a caãnicõãjũ̶goatajere masĩẽtĩñama . Marĩ Pacu̶ Dios pu̶ame cũ̶ carotimasĩrĩjẽ mena ati u̶mu̶recóore jẽñoñupĩ , oco mena jũ̶gori . Tie oco mena jũ̶gori niña ati u̶mu̶recóo ãme cũ̶ãrẽ .
60003018	Grace	Torecu̶na , Jesucristo cũ̶ majũã jĩcãnia roro popiye bairi riawĩ , marĩ carorije wapare netõõpeyo yaparoetagu̶ . Cũ̶ pu̶ame roque cañuu̶ carorije caápei nimicũ̶ã , carorã yaye wapare netõõgu̶ , roro popiye tãmu̶owĩ . Mu̶jãã cũ̶ã Dios yarã mu̶jãã caãniparore bairo ĩ , riawĩ . Marĩrẽ bairo caãcũ̶ ati rupau̶ cũ̶gori riawĩ Jesús ati yepapu̶re . Bairo riamicũ̶ã , Espíritu Santo Dios Yeri cacũ̶gou̶ ãnirĩ tunu catiwĩ .
61002021	Sin	Jicoqueipu̶a Jesucristo yaye queti caroaro cariape macããjẽrẽ na catũ̶gou̶saeto , ñumajũcõãbujioyupa . Jesucristo caroaro cũ̶ caroticũrĩqũẽrẽ tũ̶gou̶sari bero tunu tiere na cajãnaata roque , ñuẽtĩña . Ãme roquere netõjãñurõ popiye baigarãma .
53003006	Recommendation	Yu̶ yarã , yu̶ bairãrẽ bairo caãna , marĩ Quetiupau̶ Jesucristo cũ̶ catutuarije mena atore bairo jãã átirotiya mu̶jããrẽ : Ni ũcũ̶ capaagaecu̶ menarẽ bapacu̶pericõãña . “ Dios yau̶ yu̶ ãniña , ” caĩ cũ̶ caãnimiatacũ̶ãrẽ , jãã caquetibu̶ju̶cũrĩqũẽrẽ cũ̶ catũ̶gou̶sagaeticõãta , cũ̶ mena ãmerĩcõãña .
45005012	Sin	Jĩcãũ̶ caũ̶mu̶ ati yepa caãnijũ̶goricu̶ Adán cawãmecu̶cu̶ jũ̶gori carorije átaje nijũ̶goyupa ati yepapu̶re . Bairo carorije átaje caãnijũ̶goro bero yua camasã yasijũ̶goyupa . Bairi nipetiro camasã carorije caána ãnirĩ cayasiparã marĩ ãniña .
58011033	Faith	Bairo Dios mena tũ̶goñatutuari ape macã macããna mena caãmeoqũẽrã cũ̶ã na ya yepare ẽmamasĩñupã . Aperã cũ̶ã caroaro cariape camasãrẽ na rotimasĩñupã . Aperã Dios narẽ caroaro cũ̶ caátipeere cacoteju̶tiena ãnirĩ tiere cũ̶gomajũcõãñupã . Aperã cũ̶ãrẽ macãnu̶cũ̶ macããna yaijũãrã na na u̶gaetio joroque ásupi Dios , cũ̶ mena na catũ̶goñatutuarije jũ̶gori .
47004009	Faith	Roro popiye jãã tãmu̶o joroque jãã átiepenucũñama . Bairo roro na caána jãã caãnimiatacũ̶ãrẽ , Dios pu̶ame di rũ̶mu̶ ũno jãã aweyoetinucũñami . Jããrẽ capajĩãmasĩrã nimirãcũ̶ã , jãã yeri pu̶amerẽ dope átiyasiomasĩẽtĩñama .
59004004	Sin	Mu̶jãã jĩcã rũ̶mu̶rẽ Diore cũ̶ boo , ape rũ̶mu̶rẽ cũ̶ boeti , mu̶jãã cabaiata , jĩcãõ cõ manapu̶ mena caãnimasĩẽcõrẽ bairo mu̶jãã ãniña . “ Noa ũna ati yepa macããjẽrẽ roro cau̶garipea netõrã pu̶ame Diore caĩñaterãrẽ bairo niñama , ” ¿ mu̶jãã ĩ tũ̶goñaẽtĩñati ? Ni jĩcãũ̶ ũcũ̶ ati yepa macããjẽrẽ roro cũ̶ cau̶garipeanetõata , Diore caĩñateire bairo caãcũ̶ nicõãgu̶mi .
44016006	Description	Cabero Pablojãã Asia yepapu̶ Jesús yaye quetire na caquetibu̶ju̶ñesẽãrã ápáro jũ̶goye , Espíritu Santo pu̶ame na ẽñotayupu̶ . Bairo cũ̶ caẽñotaroi , Frigia , bairi Galacia yepaare tẽñotásúparã .
45010006	Faith	Baipu̶a , apeyera Jesucristo mena marĩ catũ̶goñatutuarije jũ̶gori marĩ canetõpee pu̶amerẽ tũ̶goñarĩ , apewẽpu̶ Moisés ãnacũ̶ cũ̶ cawoatucũrĩqũẽrẽ marĩ tũ̶goroa mai . Atore bairo ĩ woatuyupi : “ ¿ Ni ũcũ̶ u̶mu̶recóopu̶ cũ̶ wãmu̶ácú̶ati ? ” ĩ woatuyupi . Bairo ĩgu̶ ĩñupĩ : “ Jesucristo marĩ cũ̶ netõapáro ĩrã , ¿ ni ũcũ̶rẽ u̶mu̶recóopu̶ cũ̶ wãmu̶árotiri , cũ̶ marĩ piiruiojoroticu̶ti ? ” ĩgu̶ ĩñupĩ Moisés .
66016002	Violence	Bairo caĩocajorijere tũ̶gori yua , caãnijũ̶gou̶ ángel átí , cũ̶ yaru̶ macããjẽ capũnirĩjẽrẽ ati yepapu̶ pobatowẽcõãjowĩ . Bairo cũ̶ capobatowẽrõ bero , moecũ̶ monstruo * ya wãmerẽ , bairi cũ̶rẽ bairo cabauu̶ wericu̶ ya wãme cũ̶ãrẽ cawoatuecoricarã nipetirore camii boarique na etawu̶ . Cañuetie , capũnirĩjẽ majũ cãmii boarique na etawu̶ .
66005008	Description	Bairo cũ̶ canerĩpau̶a yua , baparicãnacãũ̶ caãna seres majã bairi cabu̶toa masĩrĩ majã veinticuatro majũ caãna cũ̶ã na ru̶popatuuri mena ñigãtuwã , Cordero riapepu̶ qũĩroarã . Na pu̶ame nipetiro basau̶ , paaricaro arpare * cũ̶gowã . Tunu bairo jotu̶ bapa oro mena qũẽnorĩcãru̶re cũ̶gowã . Incienso * caju̶tiñurĩjẽ tiru̶pu̶re jãñawũ̶ . Ti coparu̶re cajãñarĩjẽ incienso pu̶ame Dios yarã , cũ̶ ya poa macããna na cañubuepeorije macããjẽrẽ bairo caãnie caroa majũ ãmu̶ .
62005001	Faith	Bairi nipetiro Jesucristo mena tũ̶goñatutuari , “ Jesucristo Mesías * Dios cũ̶ cajou̶ majũ niñami , ” caĩrã Dios yarã cũ̶ pũnaarẽ bairo caãna majũ niñama . Bairi ni jĩcãũ̶ ũcũ̶ aperã pacu̶re cũ̶ camaiata , cũ̶ pũnaa cũ̶ãrẽ na maimasĩñami . Torea bairo marĩ Pacu̶ Diore marĩ camaiata , cũ̶ yarã cũ̶ pũnaarẽ bairo caãna cũ̶ãrẽ na marĩ maimasĩña .
48005026	Recommendation	Bairo caãna ãnirĩ , cabaibotiorãrẽ bairo marĩ ãmerĩgarã . Tunu bairoa ãmeo ricawatiri ricaati jeto ãnajẽ cu̶tajere marĩ átiãmerĩgarã . Tunu bairo aperã yayere ĩñau̶garipeari na marĩ ĩñateetigarã .
54005001	Recommendation	Apeyera , Timoteo , cabu̶cu̶ camasĩrĩ majõcu̶ cũ̶ãrẽ tutuaro mena cũ̶ quetibu̶ju̶eticõãña . Caroaro nu̶cũ̶bu̶gorique mena pu̶ame roque , mu̶ pacu̶re bairo cũ̶ beyoya . Cawãmarã cũ̶ãrẽ mu̶ bairãrẽ bairo caroaro na ĩñaña .
60002012	Recommendation	Tunu apeyera Diore camasĩẽna watoa ãna , caroaro átiãña , “ Jããrẽ bu̶su̶jãrẽma , ” ĩrã . Bairo caána mu̶jãã caãnoi , na pu̶ame cabero mu̶jããrẽ roro bu̶su̶jãẽtĩgarãma , caroaro mu̶jãã caátiere masĩrĩ yua . Bairo tiere masĩrã , “ Nocãrõ catutuau̶ cañuu̶ niñami Dios , ” ĩgarãma , Cristo ati yepapu̶ tunuetari , nipetiro camasãrẽ na cũ̶ caĩñabeseri rũ̶mu̶ caãno .
50003006	Sin	Bairo caãcũ̶ majũ ãnirĩ , Jesucristo yaye cũ̶ caquetibu̶ju̶cũrĩqũẽrẽ catũ̶gou̶sari majã pu̶amerẽ popiye na baio joroque na yu̶ ápu̶ . Tunu bairoa ni jĩcãũ̶ ũcũ̶ , Moisés ãnacũ̶ cũ̶ caroticũrĩqũẽrẽ di wãme ũnorẽ , “ Jĩcãrõ tũ̶ni áperiyami , ” ñi masĩẽmi .
43004052	Description	Bairo na caĩquetibu̶ju̶ro tũ̶gori , “ ¿ Dipau̶ muipu̶ cũ̶ caãno majũ cũ̶ cati jũ̶goati yu̶ macũ̶ ? ” na ĩ jẽniñañupũ̶ . Bairo cũ̶ caĩrõ , qũĩñuparã : -- Ñamicã , jĩcãrõ riape beroaca cũ̶ bu̶gojãnaapu̶ — qũĩ quetibu̶ju̶yuparã .
43019031	Violence	Ti rũ̶mu̶ pu̶ame bairo Jesure cũ̶ na capajĩãrĩ rũ̶mu̶ Pascua bose rũ̶mu̶ jũ̶goye macãã rũ̶mu̶ ãmu̶ . Bairi judío majã na rupau̶ri ãnajẽ yucu̶pãĩrĩpu̶a ape rũ̶mu̶ na cayerijãrĩ rũ̶mu̶rẽ catusaro boema . Mai , ti rũ̶mu̶ pu̶ame judío majã na cayerijãrĩ rũ̶mu̶ caãnimajũrĩ rũ̶mu̶rẽ bairo caãni rũ̶mu̶ ãmu̶ . Bairi ti rũ̶mu̶ jũ̶goyepu̶a Pilato na capapuatuatanarẽ , tãmurĩ na riaáto ĩrã , na ñicããrĩrẽ cũ̶ capapererotiro boyuparã . Bairo átiri na rupau̶ri ãnajẽ cũ̶ãrẽ na cũ̶ cajereruio rotiro boyuparã .
43019012	Description	Bairo cabairi nimarõã , Pilato pu̶ame Jesure cũ̶ wiyogu̶ tũ̶goña macãpeyomiñupũ̶ . Bairo baimicũ̶ã , nopẽ bairo majũ átimasĩẽsupu̶ . Bairo Pilato cũ̶ cabairo ĩñarã , judío majã pu̶ame atore bairo qũĩwã : — ¡ Ni ũcũ̶ cũ̶ caboroa cũ̶ majũã rey quetiupau̶ majũ caãnigatũ̶goñau̶ pu̶ame emperador wapacu̶ majũ ãcũ̶ baiyami ! ¡ Bairi cũ̶ ũcũ̶ caãcũ̶ Jesure cũ̶ mu̶ cawiyoroticõãta , mu̶ cũ̶ã emperador * quetiupau̶re cateeire bairo mu̶ tuabujiou̶ !
43014001	Faith	“ Yu̶ yarã , tũ̶goñarĩqũẽ paieticõãña . Dios mena tũ̶goñatutuari yu̶ mena cũ̶ãrẽ tũ̶goñatutuacõãña .
50001028	Faith	Tunu bairoa na pesua narẽ roro na caátigamirĩjẽrẽ uwietiuparã , ” tore bairo mu̶jãã na caĩrĩjẽrẽ yu̶ queti tũ̶gogaya . Mu̶jãã pesua pu̶ame bairo mu̶jãã cauwietiere ĩñarĩ , “ Marĩ yasicoagarã , ” ĩ tũ̶goñagarãma . Bairo na caĩtũ̶goñamiatacũ̶ãrẽ , mu̶jãã pu̶ame , “ Dios marĩ netõõgu̶mi , ” mu̶jãã ĩ tũ̶goñamasĩgarã , mu̶jãã cauwietitũ̶goñarĩjẽ jũ̶gori .
43015016	Grace	Mu̶jãã , yu̶re bori yu̶ mu̶jãã beseepu̶ . Yu̶ pu̶ame roque mu̶jããrẽ mairĩ mu̶jãã yu̶ besewu̶ . Bairo mu̶jããrẽ beseri caroa quetire mu̶jãã yu̶ quetibu̶ju̶ rotijoya capããrã camasãrẽ , yu̶ yarã na ãnicõã ninucũõ joroque mu̶jãã caátiparore bairo ĩ . Tore bairo mu̶jãã caátiãnimasĩata , yu̶ wãme mena ĩrĩ nipetirije mu̶jãã cajẽnirĩjẽrẽ mu̶jãã jogu̶mi yu̶ Pacu̶ .
58011004	Faith	Tirũ̶mu̶pu̶ macããcũ̶ Abel ãnacũ̶ pu̶ame Dios mena tũ̶goñatutuari , oveja * waibu̶cu̶re pajĩãrĩ bero , cũ̶ riire joemu̶gõjoyupi , Diore qũĩroagu̶ . Cũ̶ jũ̶gocu̶ Caín netõjãñurõ caroa wãmerẽ joemu̶gõjoyupi Abel . Bairo Abel cũ̶ caátie jũ̶gori Dios pu̶ame carorije wapa cacũ̶goecu̶re bairo qũĩñañupĩ . Cũ̶ cajoemu̶gõjorijere qũĩñajesobojayupi Dios . Ãmerẽ yua , Abel cũ̶ camanimiatacũ̶ãrẽ , Dios mena cũ̶ catũ̶goñatutuarique atore bairo ĩ quetibu̶ju̶garo ĩña : Marĩ cũ̶ã cũ̶rẽ bairo Dios mena marĩ catũ̶goñatutuarije boya .
46004001	Recommendation	Bairi jããrẽ , “ Jesucristo cũ̶ caátirotirijere caána , cũ̶rẽ caju̶áti majã niñama , ” caĩparã mu̶jãã ãniña . Dios yaye queti camasãrẽ cũ̶ camasĩõetaje ãme roquere cũ̶ camasĩõgariquere Diore caquetibu̶ju̶bojarã jãã ãniña .
66006013	Description	Tunu bairoa u̶mu̶recóo macããna ñocõã cũ̶ã ati yepapu̶ wẽẽcoama . Wĩno tutuaro capapuro jũ̶gori yucu̶ higuerau̶ * ríca cacãme cawerore bairo majũ wẽẽpeticoama .
46010014	Recommendation	Bairi yu̶ yarã , yu̶ camairã , ati yepa macããna jũ̶gũẽãrẽ ñubuerique ũnie macããjẽrẽ tocãrõã jãnacõãña .
45012021	Recommendation	Bairi aperã mu̶jããrẽ roro na caátimiatacũ̶ãrẽ , roro na átiãmeeticõãña . Caroa pu̶amerẽ na átiãmeña . Bairo mu̶jãã caápata , roro mu̶jãã caãmeo átibujioataje buipearo ãninemoetigaro yua .
55002014	Recommendation	Timoteo , atiere na mu̶ quetibu̶ju̶nemowã . Bairo na quetibu̶ju̶nemorĩ , atore bairo na mu̶ átirotiwa Dios cũ̶ caĩñajoro : Cabu̶goro macããjẽ bu̶su̶rica risero macããjẽ ũnie mena tocãrõã na ãmeo bu̶su̶rique netõjãnacõãto . Tie ũnie ãmeo bu̶su̶rique netõrĩqũẽ cabu̶goro macããjẽ dope caátiãmanie majũ niña . Tie na cabu̶su̶rijere noa ũna catũ̶gori majã pu̶amerẽ roro na tũ̶gomawijiao joroque caátie ũnie majũ niña .
59004008	Recommendation	¡ Diore cũ̶ tũ̶goñaña , tame ! Bairo mu̶jãã catũ̶goñarõ , cũ̶ cũ̶ã mu̶jãã tũ̶goñagu̶mi . Mu̶jãã , carorije caána ãnirĩ roro mu̶jãã caátinucũrĩjẽrẽ jãnacõãña . Caroa jetore ása . Tunu bairoa mu̶jãã , ricaati catũ̶goñarã roro mu̶jãã catũ̶goñarĩjẽrẽ jãnacõãña . “ Diore camairã nimirãcũ̶ã , ati yepa macããjẽrẽ roro marĩ cau̶garipearo ñurõ , ” mu̶jãã caĩtũ̶goñarĩjẽrẽ jãnacõãña .
59002009	Sin	Tore bairo nipetiro camasãrẽ jĩcãrõ tũ̶ni na mu̶jãã caĩroaeticõãta , roro caána mu̶jãã ãnibujiorã . Bairi carorije cawapa cũ̶gorãrẽ bairo mu̶jãã tuabujiorã , Dios yaye cũ̶ caroticũrĩcã wãmerẽ caáperã ãnirĩ yua .
52004007	Grace	Mai , Dios pu̶ame , “ Roro caátiãna majũ na ãmarõ , ” ĩ mee , marĩ beseyupi . Cũ̶ yarã , cũ̶ caricaworicarã caroarã marĩ caãno pu̶amerẽ bou̶ , marĩ beseyupi .
45001018	Sin	Bairi bairo baiya : Marĩ Pacu̶ Dios u̶mu̶recóopu̶ caãcũ̶ ati yepa macããna cañuena , cariape caátiãmerãrẽ roro popiye na tãmu̶o joroque na átimasĩñami . Na pu̶ame roro na caátie mena aperãrẽ caroa cariape quetire na tũ̶gou̶saetio joroque na átiyama aperã camasãrẽ .
62004007	Faith	Yu̶ yarã , yu̶ bairãrẽ bairo caãna yu̶ camairã ãmeo mairĩqũẽ cañurĩjẽ Dios cũ̶ cajorije niña . Bairi tocãnacãũ̶pu̶a nipetiro caãmeomaiparã marĩ ãniña marĩ yarãrẽ . Nipetiro caãmeomaimasĩrĩ majã Diore camasĩrã cũ̶ pũnaarẽ bairo caãna niñama .
62002009	Sin	Bairi ni jĩcãũ̶ ũcũ̶ , “ Yu̶a , Dios yau̶ cabusuropu̶ caãcũ̶ carorije caápei yu̶ ãniña , ” caĩ nimicũ̶ã , cũ̶ yau̶re roro cũ̶ caasiaĩñateata , canaitĩãrõpu̶a mai caãcũ̶rẽ bairo tuacõãñami .
60004014	Grace	Bairi tunu Jesucristo yarã mu̶jãã caãno jũ̶gori roro popiye cabairã u̶seanirĩ ãña mu̶jãã , aperã roro na caĩeperi majã nimirãcũ̶ã . U̶seanirĩ ãña mu̶jãã roro na caĩeperã . Mu̶jãã roque Espíritu Santo , Dios nocãrõ catutuau̶ Yeri majũrẽ cacũ̶gorã mu̶jãã ãniña . Tocãnacãnia mu̶jãã mena ãnicõã ninucũñami Espíritu Santo Dios Yeri majũ .
44021019	Grace	Pablo pu̶ame na jẽni yaparori bero , judío majã caãmerã watoa cũ̶ caãno Dios cũ̶ camasĩrĩjẽ jũ̶gori Pablo cũ̶ caátaje caãno cãrõrẽ na quetibu̶ju̶wĩ .
43008046	Sin	¿ Bairi ni pu̶ame mu̶jãã mena macããcũ̶ , “ Ati wãme carorijere caátacu̶ majũ niñami , ” cariapea yu̶re qũĩ masĩñati ? Cariape yu̶ caquetibu̶ju̶rije to ãnimiatacũ̶ãrẽ , ¿ nopẽĩrã yu̶re mu̶jãã tũ̶gou̶saetiyati ?
58010017	Grace	Na , roro na caátajere masiriyori bero , pu̶gani tunu tiere yu̶ tũ̶goñanemoetigu̶ , ’ ĩñami Dios , ” marĩ ĩ quetibu̶ju̶yami Espíritu Santo .
46001005	Grace	Baipu̶a Dios , Jesucristo mena jũ̶gori nocãrõ majũ pairo netõrõ cũ̶ caátibojarique cañurĩjẽrẽ mu̶jãã joyupi . Bairo cũ̶ caáto jũ̶gori cũ̶ yaye bu̶su̶rique cũ̶ãrẽ nemojãñurõ mu̶jãã quetibu̶ju̶ masĩõ joroque ásupi Dios . Tunu bairoa cũ̶ yaye caroa quetire cariape masĩrĩqũẽ cũ̶ãrẽ mu̶jãã joyupi .
45015030	Recommendation	Yu̶ yarã , yu̶ bairãrẽ bairo caãna , mu̶jãã Jesucristore catũ̶gou̶sarã mu̶jãã ãniña . Tunu Espíritu Santo cũ̶ camasĩõjorije jũ̶gori caãmeomaimasĩrã mu̶jãã ãniña . Bairo caãna mu̶jãã caãnoi , yu̶re ju̶átinemorã , atore bairo mu̶jãã caáto yu̶ boya : Popiye baimicũ̶ã caroaro yu̶ caátiãnipeere Diopu̶re yu̶ jẽnibojaya .
43007020	Violence	Bairo cũ̶ caĩrõ tũ̶gorã , atore bairo qũĩwã to caãna Jesure : -- ¿ Noa mu̶rẽ na pajĩãgayati ? ¡ Cawãtĩ yeri pũnacu̶cu̶ mu̶ ãcũ̶ ! — qũĩwã .
45003025	Grace	“ Yu̶ macũ̶ yucu̶pãĩpu̶ cũ̶ cariarije jũ̶gori camasã na carorije wapare na yu̶ masiriyobojagu̶ , ” ĩ tũ̶goñañupĩ Dios . Bairi marĩ pu̶ame tiere masĩrĩ , Jesucristo mena marĩ catũ̶goñatutuata , caroaro marĩ ẽmu̶etamasĩgarã yua marĩ cũ̶ canetõõrĩqũẽrẽ . Bairo átiri marĩ masĩõñami , Dios cañuu̶ cariape caácu̶ cũ̶ caãnajẽ cu̶tiere . Bairi tunu tirũ̶mu̶pu̶ macããna roro na caátiere ĩñamicũ̶ã , cariapea yerijõrõ catũ̶goñau̶ ãnirĩ , roro popiye na baio joroque na ápeyupi .
43018018	Description	Mai , ti ñamirẽ bu̶tioro yu̶su̶awu̶ . Bairo cabairo , sacerdote majã quetiupau̶ paabojari majã , bairi templo wiire cacoteri majã mena peero riowã . Bairo átiri , ti peero tu̶pu̶ jũmawã . Bairi Pedro cũ̶ã na menapu̶ peero jũmau̶ ámi .
49006011	Recommendation	Dios cũ̶ camasĩõrĩjẽ nipetirije mu̶jããrẽ cũ̶ cajorije mena wãtĩ mu̶jããrẽ cũ̶ caĩtorijere ẽñotaya . Jĩcãũ̶ soldau * pajĩãrĩcãrõpu̶ ácú̶ , cũ̶ rupau̶re maijũ̶gou̶ , ru̶poa peorica coro , bairi ãpõã jutiro cũ̶ãrẽ jãñañami . Torea bairo Dios cũ̶ camasĩõrĩqũẽ jũ̶gori wãtĩ roro cũ̶ caĩrĩjẽ , roro cũ̶ caátigarije cũ̶ãrẽ mu̶jãã ẽñotamasĩgarã .
43013037	Faith	Bairo cũ̶ caĩrõ tũ̶go , Pedro pu̶ame atore bairo qũĩwĩ : -- Yu̶ Quetiupau̶ , ¿ dopẽĩ ãmerẽ mai mu̶ yu̶ u̶samasĩẽtĩbujiocu̶ti ? ¡ Cotericaro mano mu̶ cariaparo ũnorẽã , yu̶ pu̶ame roque yu̶ riamasĩña ! — qũĩwĩ Pedro Jesure .
50004007	Faith	Bairo mu̶jãã caátiãmata , Dios pu̶ame caroa yeri pũna cu̶tajere mu̶jãã jogu̶mi . Tie cũ̶ cajorije pu̶amerẽ ni jĩcãũ̶ ũcũ̶ tũ̶gomasĩ peyoetigu̶mi , netõjãñurõ caroa majũ caãnoi . Bairi mu̶jãã , caroa yeri pũna cacũ̶gorã ãnirĩ mu̶jãã tũ̶goñatutuacõã ninucũgarã . Jesucristo yarã ãnirĩ bairoa mu̶jãã baicõã ninucũgarã .
59003009	Faith	Marĩ ñemerõ mena Dios , marĩ Pacu̶ majũrẽ cũ̶ marĩ basapeoya . Ti ñemerõ menaina tunu aperãrẽ roro na marĩ bu̶su̶paiya . Dios cũ̶ cabaurijere bairo cabaurã caãna na caãnimiatacũ̶ãrẽ , roro na marĩ bu̶su̶paiya .
46005010	Sin	Baipu̶a , ati u̶mu̶recóo macããna carorije caátipairã , apeye ũnierẽ cũ̶gomirãcũ̶ã paijãñurõ cabonemonucũrã , cayajapairã , aperã na cawericarãrẽ caĩroapairã ũnarẽ na ricawati weyonetõmajũcõãña ĩ mee , tore mu̶jãã yu̶ quetibu̶ju̶ woatujowu̶ . Tore bairo nipetiro roro caátipairãrẽ mu̶jãã cawiti weyomajũcoagata , ati u̶mu̶recóore mu̶jãã aweyocoabujiorã .
44026009	Sin	“ Yu̶ cũ̶ã cajũ̶goyepu̶re , ‘ Jesús Nazaret macããcũ̶ yaye quetire catũ̶gou̶sarãrẽ capee roro majũ na yu̶ átigu̶ , ’ ñi tũ̶goñawũ̶ .
61002014	Sin	Tunu bairoa dico ũcõ carõmiorẽ na caĩñaata , cõ mena roro átaje mena jeto tũ̶goñanucũñama . Carorije ũnierẽ caátiju̶tiena , cajãnaena majũ niñama . Aperã cayeritutuaena caroare caátiwẽpũ̶ẽna ũnarẽ na bu̶su̶jãrĩ narẽ roro na átiepenucũñama . Caroaro majũ tie ũnierẽ átipeyomasĩmajũcõãnucũñama . Torena , carorã cañuena , Dios cũ̶ careparã majũ niñama , tame .
43010012	Description	Apei , ovejare cũ̶ yarã meerẽ cacotei ãnirĩ , paawapatarique jetore bonucũñami . Bairo cabou̶ ãnirĩ , yai ovejare cau̶gau̶ cũ̶ caató ĩñarĩ , na aweyocoayami , ovejare cacoteecu̶ ãnirĩ . Bairo cũ̶ caaweyoro bero , yai pu̶ame na ñeacubato recõãñami , na u̶gau̶ yua .
59001019	Recommendation	Bairi mu̶jãã , yu̶ bairãrẽ bairo caãna , yu̶ camairã , tũ̶gopeoya yu̶ caĩrĩjẽrẽ : Mu̶jãã tocãnacãũ̶pu̶a caroaro tũ̶gopeoya caroa queti na caquetibu̶ju̶rijere . Cotericaro mano tũ̶gou̶saya . Bu̶su̶garã jũ̶goye pu̶ame mu̶jãã yeripu̶ tũ̶goñaña mai . Jicoquei ĩ wiyoeticõãña . Tunu bairoa asiarique cũ̶ãrẽ jicoquei asiaeticõãña .
46009014	Recommendation	Torea bairo átirotiyupi marĩ Quetiupau̶ Jesucristo cũ̶ã : “ Noa ũna caroa quetire caquetibu̶ju̶ri majã na caãmata , ñubueri majã na cacũ̶gorijere u̶gari quetibu̶ju̶garãma camasãrẽ , ” ĩcũñupĩ Jesús .
43012046	Grace	Yu̶a , yu̶ ãniña camasãrẽ canaitĩãrõpu̶ caãnarẽ cajĩñawou̶re bairo caátiatácu̶ ati yepapu̶re . Bairi yu̶ caquetibu̶ju̶rijere catũ̶gou̶sarã pu̶ame canaitĩãrõpu̶ caãnarẽ bairo roro átiãmerĩgarãma .
43005014	Description	Cabero Dios ya wii templo * wiipu̶ cũ̶ boca etau̶ , atore bairo qũĩwĩ Jesús cũ̶ cacatioatacu̶re : -- Tũ̶gopeoya yu̶ caĩrĩjẽrẽ : Merẽ canetõatacu̶pu̶ mu̶ ãniña . Bairi roro mu̶ átinemoepa . Carorije mu̶ caátinemoata , nemojãñurõ mu̶ tãmu̶ogu̶ tunu — qũĩwĩ Jesús .
46016014	Recommendation	Bairo nipetirije mu̶jãã caátinucũrĩjẽrẽ mu̶jãã caápata , caroaro ãmeo mairĩqũẽ mena átiãninucũña .
43014015	Recommendation	Bairo jãã ĩ quetibu̶ju̶ yaparori bero , bairo jãã ĩ quetibu̶ju̶wĩ tunu Jesús : “ Yu̶re mu̶jãã camaiata , yu̶ caroticũrĩjẽ cũ̶ãrẽ torea bairo caroaro mu̶jãã áticõã ninucũgarã yua .
58012025	Recommendation	Torecu̶ , Jesús marĩrẽ caquetibu̶ju̶re caroaro cũ̶ marĩ tũ̶gou̶sagarã . Moisés ati yepa macããcũ̶ ãnacũ̶ Dios yayere marĩ ñicũ̶jãã ãnanarẽ cũ̶ caquetibu̶ju̶netõrĩjẽrẽ tũ̶gogaesupa . Bairi dope bairo netõmasĩẽsupa . Marĩ roque na netõjãñurõ bairã majũ marĩ netõmasĩẽna , u̶mu̶recóopu̶ macããcũ̶ marĩrẽ cũ̶ caquetibu̶ju̶garijere marĩ catũ̶gogaeticõãta .
48004008	Sin	Mai , mu̶jãã pu̶ame cajũ̶goyepu̶re Diore camasĩẽna majũ mu̶jãã ãñupã . Bairo Diore camasĩẽna ãnirĩ , Dios mee caãna , jũ̶gũẽãrẽ caĩroarã majũ mu̶jãã ãñupã . Na , jũ̶gũẽã pu̶ame cariape majũrã Dios ũna mee niñama .
44003026	Grace	Bairi cũ̶ macũ̶rẽ cũ̶ catiori bero , marĩ judío majã marĩ tu̶re cũ̶ jojũ̶goyupi . Caroaro marĩ caãnorẽ bori , marĩ nipetiro roro marĩ caátiere marĩ cajãnaparore bairo ĩ , marĩ judío majãtu̶re cũ̶ jojũ̶goyupi Jesure , ” na ĩ quetibu̶ju̶yupu̶ Pedro to caneñarã etarãrẽ .
44010039	Violence	“ Bairi jãã nipetirije Jesús Jerusalén , bairi Judea yepapu̶ cũ̶ caátajere caĩñarĩcãrã jãã ãniña . Bairo cũ̶ cabueñesẽãrõ bero yua , cũ̶ pajĩãrocawã . Yucu̶pãĩpu̶ cũ̶ papuaturocawã , cũ̶ , Jesure yua .
46001010	Recommendation	Yu̶ yarã , yu̶ bairãrẽ bairo caãna , marĩ Quetiupau̶ Jesucristo cũ̶ catutuarije mena mu̶jããrẽ ñiña : Jĩcãrõrẽ bairo tũ̶goñanemorĩ masaricawoena , caroaro ãnicõãña . U̶seanirõ ãña . Jĩcãrõrẽ bairo tũ̶goñarĩ , jĩcãrõ tũ̶ni ãmeo tũ̶goñaña mu̶jãã yeripu̶ .
51001021	Sin	Mu̶jãã , cajũ̶goyepu̶re Dios yarã mee , cũ̶ pesuare bairo caãna mu̶jãã ãñupã . Roro mu̶jãã caátaje jũ̶gori , tunu mu̶jãã yeripu̶ roro mu̶jãã catũ̶goñarĩjẽ jũ̶gori cũ̶rẽ cateerãrẽ bairo mu̶jãã ãñupã Dios cũ̶ caĩñajoro .
55002022	Recommendation	Torecu̶ , mu̶ roque aperã cawãmarã roro na rupau̶ caborore bairo na caátie ũnierẽ di rũ̶mu̶ átiga tũ̶goñaeticõãña . Atore bairo pu̶ame ása : Caroaro cariape átiãnajẽ cu̶sa . Jesucristo mena tũ̶goñatutuacõã ninucũña . Diore , bairi aperã camasã cũ̶ãrẽ na maicõã ninucũña . Dios yarã caroarã ñe ũnie na yeripu̶ carorije mána caãna mena caroaro yerijõrõã nicõã ninucũña .
51003001	Faith	Jesucristo cariacoatacu̶ nimicũ̶ã Dios cũ̶rẽ cũ̶ cacatioro jũ̶gori mu̶jãã cũ̶ã cariacoatana nimirãcũ̶ã tunu cacatirãrẽ bairo mu̶jãã baiyupa Dios cũ̶ caĩñajoro . Bairo cabairã ãnirĩ , ati u̶mu̶recóo macããjẽ rotirique mee , Jesucristo jõbui Diotu̶ cariape nu̶gõã carui yaye queti pu̶ame roquere tũ̶gou̶saya .
66008007	Violence	Bairi caãnijũ̶gou̶ ángel putiwĩ cũ̶ yaro putiricaro trompetare yua . Bairo cũ̶ caputiripau̶a , tocãrõã ati yepapu̶re cayu̶su̶ari rupaaca ocorore bairo pairo wẽẽwũ̶ . Peero cũ̶ã nocãrõ pairo rií asuyaro ati yepapu̶re ñawũ̶ . Ati yepa ũ̶yasicoapu̶ . Itia sero caãnorẽ jĩcã sero joerocaricarore bairo ati yepa ũ̶yasicoapu̶ . Ati yepa macããjẽ yucu̶ majũ caãnie cũ̶ã itia sero cãrõ ũ̶peticoapu̶ . Taa ati yepa caãnie nipetiro ũ̶peticoapu̶ .
66011017	Faith	Bairo qũĩ basapeowã Diore : “ Jãã Quetiupau̶ Dios nipetiro carotimasĩ , jãã mena mu̶ ñumajũcõãña . Mu̶a , tirũ̶mu̶pu̶a caãnijũ̶goatácu̶ mu̶ ãniña . Ãme cũ̶ãrẽ bairoa mu̶ ãnicõã ninucũña . Ãmerẽ nocãrõ mu̶ catutuarije mena camasã nipetirore mu̶ jetoa na mu̶ roti ãnimasĩjũ̶goya yua .
43004010	Grace	Bairo cõ caĩrõ tũ̶gou̶ , atore bairo cõ ĩñupũ̶ Jesús carõmiorẽ : -- Mu̶a , Dios camasãrẽ cũ̶ cajogarijere mu̶ masĩẽtĩña . Yu̶ cũ̶ãrẽ mu̶ masĩẽtĩña . Yu̶re mu̶ camasĩata roque , mu̶ pu̶ame ocore yu̶ mu̶ jẽnibujioataco . Bairo yu̶ mu̶ cajẽniata , yu̶ pu̶ame oco caticõã nio joroque caátiere mu̶ yu̶ jobujioatacu̶ — cõ ĩñupũ̶ .
51003004	Grace	Bairi mu̶jãã cacatiri rũ̶mu̶rĩ cãrõ Jesucristo cũ̶ carotirore bairo mu̶jãã áticõã ninucũgarã . Bairo áticõã ninucũrã yua , ati yepapu̶ nemo cũ̶ cabaujaetari rũ̶mu̶ caetaro mu̶jãã cũ̶ã cũ̶rẽ bairo cũ̶ mena cũ̶ caasiyabatorije mena mu̶jãã ãnicõãgarã .
43020031	Faith	Bairo woatu peyoetimicũ̶ã , atie mu̶jããrẽ yu̶ caquetibu̶ju̶woaturijere mu̶jãã yu̶ quetibu̶ju̶cũña , tiere ĩñarĩ cariapea Jesús Dios macũ̶ , Dios cũ̶ cajou̶ Mesías * cũ̶ caãnierẽ mu̶jãã camasĩparore bairo ĩ . Bairo cũ̶rẽ cariape tũ̶gou̶sari , mu̶jãã pu̶ame yeri capetietie cũ̶ cajorije majũrẽ mu̶jãã cũ̶gogarã yua .
62004006	Faith	Marĩ roque Dios yarã , cũ̶tu̶ macããna marĩ ãniña . Bairi Diore camasĩ pu̶ame marĩ caquetibu̶ju̶rijere caroaro tũ̶gou̶sanucũñami . Apei Diore camasĩẽcũ̶ pu̶ame marĩ caquetibu̶ju̶rijere tũ̶gou̶sagaetiyami . Tore bairo na cabairijere ĩñarã , atore bairo marĩ ĩ masĩña : “ Ãnoa caroa yeri cu̶taje Dios cũ̶ cajorije cariape macããjẽrẽ quetibu̶ju̶yama . Ãnoa aperã pu̶ame , caĩtopairã wãtĩ yeri pũna cacũ̶gorã niñama , ” marĩ ĩ tũ̶goña besemasĩña .
65001012	Description	Apeyera tunu Jesucristo cʉ̃ cariarica rʉ̃mʉrẽ tʉ̃goñarĩ marĩ yarã mena mʉjãã cabose rʉ̃mʉ qũẽnorõ , caĩtopairã cʉ̃ã bobooro mʉjãã mena neñanucũñama . Mʉjãã cañubuerore na cʉ̃ã neñanucũñama , cañuena nimirãcʉ̃ã . Ti rʉ̃mʉ caãno yua , roro na caborore bairo ʉga , eti , nʉcʉ̃bʉgoricaro mano ʉseanirõ bainucũñama . Na rupaʉ jetore maijʉ̃gonucũñama . Tʉ̃gopeoya mai . Atore bairo niñama : Oco poari caocomanierẽ wĩno capapujorore bairo niñama . Otericʉ , otei , tocãnacãnia carícajoetiire bairo caãna niñama . Tii , carícamano jʉ̃gori yua , tiire wããrĩ rocamasĩñama camasã . Torea bairo caĩtopairã cʉ̃ã niñama . Dios yaye caroare marĩ catʉ̃gogamiatacʉ̃ãrẽ , di rʉ̃mʉ ũno marĩ quetibʉjʉetiyama .
44005015	Description	Bairi cariayecu̶narẽ na cacũñarõ mena Pedro cũ̶ caátíwãpu̶ na cũñuparã . Pedro narẽ cũ̶ capãñaeticõãta , “ Cũ̶ canetõátíe wãtĩãcã ũno na etagaro , ” ĩrã , na cũñuparã .
49006016	Faith	Tunu soldau cũ̶ wãmoa tiire cũ̶goyami . Cũ̶ wapana , “ Yeruu̶ mena na cawẽrĩjẽ caũ̶rĩjẽ yu̶pu̶re caetaro yu̶ ũ̶rẽ , ” ĩ , bairo átiyami . Torea bairo mu̶jãã cũ̶ã Jesucristo mena mu̶jãã catũ̶goñatutuaro boya , wãtĩ mu̶jããrẽ roro cũ̶ caátigamirĩjẽrẽ mu̶jãã caẽñotamasĩparore bairo ĩrã . Atie caãnimajũrĩjẽ niña .
51003023	Recommendation	“ Camasã ũ̶mu̶a jãã caãno jũ̶gori mee , Jesucristo ũ̶mu̶a jãã caãno jũ̶gori pu̶ame caroaro jãã paagarã , ” ĩ tũ̶goñarĩ paaya mu̶jãã cawapatarije ũnierẽ .
58012016	Recommendation	Ni jĩcãũ̶ ũcũ̶ mu̶jãã mena macããcũ̶ roro cũ̶ rupau̶ caborore bairo cũ̶ átiepeeticõãto . Tunu bairoa Dios yaye caroa wãmerẽ , “ Cabu̶goro macããjẽ niña , ” caĩrãrẽ bairo baieticõãña . Esaú ãnacũ̶rẽ bairo baieticõãña mu̶jãã . Cũ̶ pu̶ame cũ̶ pacu̶ cũ̶ camacũ̶cu̶tijũ̶goricu̶ ãnirĩ , cajũ̶gocu̶re bairo cũ̶ cabaiãnipeere cũ̶goyupi . Bairo caãcũ̶ nimicũ̶ã , tiere , “ Cabu̶goro macããjẽ niña , ” caĩrẽ bairo baiyupi . Jĩcã bapa u̶garica bapa jũ̶gori cajũ̶gocu̶re bairo cũ̶ caãnierẽ wapatireyupi cũ̶ baire .
43018040	Sin	Bairo Pilato na cũ̶ caĩjẽniñarõ , na pu̶ame nipetirã bairo ĩ awajawã : — ¡ Cũ̶rã cũ̶ wiyoeticõãña ! ¡ Barrabás pu̶ame roquere cũ̶ wiyoya ! Mai , Barrabás pu̶ame preso jorica wiipu̶ caãcũ̶ ãmi , camasãrẽ na cũ̶ capajĩãrĩqũẽ wapa jũ̶gori .
55003004	Sin	Tunu bairoa jĩcã majã nimirãcũ̶ã , roro bu̶su̶jã buitiregarãma aperã na yarã camasãrẽ . Roro majũ caasiapairã nigarãma . Nocãrõ pairo roro na caátie mena nimirãcũ̶ã , “ Caroa macããjẽrẽ caãna majũ jãã ãniña , ” ĩ tũ̶goña botionucũgarãma . Dios yaye macããjẽrẽ tũ̶gou̶sari bero , cũ̶ mena tũ̶goñatutuaricaro ũnorẽã , na majũ rupau̶ caborore bairo na caátigarije pu̶ame jetore bu̶tioro u̶garipeari átiãniganucũgarãma .
50002009	Grace	Bairo cũ̶ cabairique jũ̶gori tocãnacãũ̶ buipu̶ netõrõ caãnimajũũ̶ cũ̶ cũñupĩ Dios . Camasã tocãnacã wãme na caãmeoĩroarique netõjãñurõ caroa cũ̶ wãmetiyupi Dios .
61001016	Description	Tunu apeyera , Jesucristo , marĩ Quetiupau̶ , ati yepapu̶ tunu cũ̶ caatípee , cũ̶ carotimasĩrĩpau̶ macããjẽ cũ̶ãrẽ caroa cariape macããjẽrẽ jãã quetibu̶ju̶wu̶ . Jãã majũã ĩ tũ̶goñamacãrĩ jãã caĩquetibu̶ju̶rique mee ãmu̶ . Jãã majũpu̶a cũ̶rẽ jãã ĩñawũ̶ . Nocãrõ cũ̶ carotimasĩrĩjẽ , cũ̶ catutuarije cũ̶ãrẽ jãã ĩñamajũcõãwũ̶ .
61003016	Sin	Tocãnacã cartapu̶a tore bairo Pablo cũ̶ã mu̶jããrẽ ĩ quetibu̶ju̶ woajonucũñami . Bairopu̶a , jĩcã wãmerĩ cũ̶ caquetibu̶ju̶rije masiriyo jãñunucũña , bueata . Bairi aperã camasã catũ̶gomasĩẽna , Dios mena catũ̶goñatutuajũ̶gomasĩẽna pu̶ame cariape tũ̶goetiyama . Bairo tũ̶gomasĩẽtĩrĩ yua , Pablo yaye quetire quetibu̶ju̶ mawijiocõãnucũñama . Tore bairo átinucũñama nipetirije Dios yaye cũ̶ caquetibu̶ju̶cũrĩqũẽrẽ . Tie wapa popiye na baio joroque na átigu̶mi marĩ Pacu̶ Dios .
44014014	Description	Bairo Bernabé , Pablojããrẽ na caátigarijere tũ̶gori , na jutiire tũ̶gowooyuparã , “ Bairo mu̶jãã caátigarijere ñuẽtĩña , ” ĩrã . Áti yaparo yua , camasã watoapu̶ atu̶átí , atore bairo qũĩ awajayuparã :
45015008	Faith	Tunu atore bairo mu̶jãã ñi quetibu̶ju̶nemoña : Jesucristo pu̶ame jãã , judío majãrẽ jãã ju̶átigu̶ asúpi ati yepapu̶re . Tie Dios cũ̶ caátipeere jãã ñicũ̶jãã ãnanarẽ cũ̶ caĩjũ̶goyeticũrĩcãrõrẽ bairo cañuu̶ ãnirĩ cũ̶ caátipeyorijere marĩ masĩõ joroque ĩ , asúpi Jesús ati yepapu̶re .
59001026	Sin	Tunu bairoa ni ũcũ̶ , “ ¡ Diore camasĩ yu̶ ãniña ! ” caĩ nimicũ̶ã , noo cũ̶ caboro roro cũ̶ caĩrĩjẽrẽ cũ̶ cajãnamasĩẽtĩcõãta , cũ̶ majũã ĩtou̶ átiyami . Bairo cũ̶ majũã caĩtou̶re bairo cũ̶ caãno jũ̶gori yua , “ ¡ Diore camasĩ yu̶ ãniña ! ” cũ̶ caĩrĩjẽ pu̶ame wapa maa .
43015020	Recommendation	Cajũ̶goye atore bairo mu̶jãã yu̶ caquetibu̶ju̶atajere tũ̶goñanemoñijate : Ni jĩcãũ̶ ũcũ̶ paabojari majõcu̶ cũ̶ quetiupau̶ netõjãñurõ ãmerĩñami . Yu̶re roro yu̶ áti u̶sanucũwã , yu̶ pajĩãgarã . Bairi mu̶jãã cũ̶ãrẽ torea bairo roro mu̶jãã átigarãma . Tunu bairoa yu̶ yaye quetire na catũ̶gou̶saata , mu̶jãã cũ̶ãrẽ mu̶jãã tũ̶gou̶sagarãma mu̶jãã caquetibu̶ju̶rijere .
43008031	Faith	Cabero atore bairo ĩwĩ Jesús judío majã cũ̶rẽ catũ̶gou̶sajũ̶gorã pu̶amerẽ : — Yu̶ caquetibu̶ju̶rijere caroaro cariape mu̶jãã catũ̶gou̶sa ãmata , yu̶ yarã , yu̶ cabueri majã majũ , mu̶jãã tuagarã .
44007011	Description	“ Cabero Egipto yepare bairi Canaán yepa cũ̶ãrẽ au̶a riarique ãñuparõ . Tie caãno nipetiro camasã popiye baiyuparã . Marĩ ñicũ̶jãã ãnana cũ̶ãrẽ na cau̶gapee peticoasuparo .
63001004	Faith	Apeyera bu̶tioro yu̶ u̶seaniña aperã jĩcããrã mu̶jãã mena macããna caroaro cariape marĩ Pacu̶ Dios cũ̶ caãnirotirore bairo na caátiãnierẽ ĩñarĩ .
54005008	Faith	Noa ũna na yarãrẽ na caju̶átipeere caátigaena cañuena niñama . Bairo caãna ãnirĩ , netõjãñurõ na paco , o na ñicõ ũcõrẽ na caju̶átigaeticõãta roque , Dios mena tũ̶goñatutuariquere caboenarẽ bairo majũ tuacõãñama . Bairi Diore camasĩẽna netõjãñurõ cañuena majũ caãna niñama na ũna .
58010022	Faith	Bairo marĩrẽ cũ̶ cacoteroi , marĩ yeri marĩ catũ̶goñarĩjẽ mena cũ̶ pacu̶ Dios tu̶pu̶ marĩ etaroa . Nu̶cũ̶bu̶gorique mena ĩtoricaro mano , bairi tunu tũ̶goñatutuarique mena uwiricaro mano Diotu̶ marĩ etaroa marĩ yeripu̶ mena . Marĩ rupau̶re oco caroa cau̶gueri manie mena cosewericarorea bairo roro marĩ caátajere care ecoricarã ãnirĩ , Diotu̶ caetaparã majũ marĩ ãniña marĩ yeripu̶ mena .
48001023	Description	Atore bairo na caĩquetibu̶ju̶rije jetore tũ̶gonucũñupã : “ Marĩrẽ roro capajĩãga u̶samirĩcũ̶ ãmerẽ yua tũ̶goñatutuarique caroa quetire camasãrẽ na quetibu̶ju̶ átiupu̶ . Ji yu̶teapu̶re mai marĩrẽ cayasioregamirĩcũ̶ camasãrẽ caroa quetire na quetibu̶ju̶ átiupu̶ , ” na caĩquetibu̶ju̶nucũrĩjẽ jetore tũ̶gonucũñupã .
44027034	Recommendation	Bairi jĩcã wãme u̶garique ũnierẽ mu̶jããrẽ tutuaro mena yu̶ u̶garotiya . Mu̶jãã cau̶garo boya , mu̶jãã cacatigaata . Cariape mu̶jããrẽ ñiña : Ni jĩcãũ̶ ũcũ̶ marĩ mena macããcũ̶ yasietigu̶mi . Mu̶jãã poawẽ jĩcãwẽãcã ũno yasietigaro — jãã ĩwĩ Pablo .
66002003	Faith	Yu̶re tũ̶gou̶sajãnaena , tocãnacã rũ̶mu̶a yu̶ mena mu̶jãã tũ̶goñatutuacõã ninucũña . Tocãnacã rũ̶mu̶a yu̶ yaye queti jũ̶gori bu̶tioro popiye tãmu̶omirãcũ̶ã , mu̶jãã ju̶tietiya .
56002002	Recommendation	Bairi cabu̶toa camasãrẽ cajũ̶goñubueparã pu̶ame cũ̶ã caroaro caãna , marĩ caĩñanu̶cũ̶bu̶gorãrẽ bairo nigarãma . Bairo cariape caána ãnirĩ caroaro mena quetibu̶ju̶garãma camasãrẽ . Tunu bairoa caroaro cariape roro átato mano Dios mena tũ̶goñatutuagarãma . Tunu bairoa Dios narẽ cũ̶ camairĩjẽrẽ masĩrĩ caroaro tutuaro , popiye baimirãcũ̶ã , tũ̶goñaenarẽ bairo tiere tũ̶goñanetõcõãgarãma .
44017030	Recommendation	Tirũ̶mu̶pu̶re camasã roro na caátiere boetimicũ̶ã , popiye na baio joroque ápeyupi , cũ̶ yaye queti nipetirijere na camasĩẽtoi . Ãme pu̶ame roque na camasĩrõĩ , tocãnacãũ̶ã camasã nipetiro na caãnopu̶ roro na caátiere na jãnarotiyupi .
43019025	Description	Bairo Jesure yucu̶pãĩpu̶ cũ̶ na capapuatunu̶cõátatotu̶ ĩñarã etawã María Jesús paco , apeo cũ̶ mu̶gõ María Cleofas nu̶mo , bairi María Magdalena yua .
66019013	Description	Tunu bairoa jutiiro riípu̶ catuatatore jãñawĩ . Cũ̶ wãme yua atore bairo woaturique ãmu̶ : “ Dios Yaye Quetire Caquetibu̶ju̶ri Majõcu̶ ” wãmecu̶mi .
46008009	Recommendation	Bairi mu̶jãã pu̶ame maijũ̶goya tore bairo mu̶jãã caátimasĩrĩjẽrẽ . Aperã Dios mena catũ̶goñatutuawẽpũ̶ẽnarẽ roro átajere na átio joroque ápericõãña .
44013034	Grace	Bairi merẽ Dios cajũ̶goye majũpu̶a Jesús rupau̶ri ãnajẽ caboaetipeere quetibu̶ju̶ jũ̶goyeticũñupĩ . Atore bairo ĩnemoñupĩ tunu cũ̶ ya tutipu̶ : ‘ Davire caroaro cariape cũ̶ yu̶ caĩquetibu̶ju̶ricarorea bairo yu̶ átigu̶ , ’ qũĩñupũ̶ Dios .
43014020	Faith	Mu̶jããrẽ Espíritu Santo cũ̶ caetari rũ̶mu̶ caãno yua , mu̶jãã masĩgarã yu̶ Pacu̶ mena yu̶ caãnierẽ . Bairi mu̶jãã cũ̶ã yu̶ mena ãna , yu̶ cũ̶ã bairi mu̶jãã mena yu̶ caãnie cũ̶ãrẽ mu̶jãã masĩgarã yua .
62002003	Faith	Dios cũ̶ caátiroticũrĩqũẽrẽ tie caátirotirore bairo marĩ caápata , pu̶gani tũ̶goñanemorĩcãrõ mano merẽ marĩ masĩgarã cũ̶ yarã marĩ caãnierẽ .
43008024	Sin	Bairi merẽ cajũ̶goye torea bairo mu̶jããrẽ yu̶ quetibu̶ju̶apu̶ : “ Roro mu̶jãã caátie wapa jũ̶gori mu̶jãã baiyasigarã , ” mu̶jãã ñiapũ̶ . “ Mesías , * Dios macũ̶ majũã niñami , ” yu̶ mu̶jãã ĩ tũ̶goñaẽtĩña . Torena , roro mu̶jãã caátinucũrĩjẽ mena mu̶jãã baiyasigarã — na ĩwĩ Jesús judío majã quetiuparãrẽ .
66017006	Sin	Tiere ĩñarĩ bero yua , yu̶ tũ̶goñamasacati rocajowu̶ . ¡ Tame , cõ pu̶ame Dios ya poa macããna cõ capajĩãrericarã rií mena cũmumecũ̶õ baiwõ ! Jesús yaye quetire na caquetibu̶ju̶rije jũ̶gori cõ capajĩãrericarã yaye rií mena cũmumecũ̶õ baiwõ . Bairo cõ cabairijere ĩñarĩ yu̶ pu̶ame yu̶ acu̶anetõcoapu̶ .
58012017	Description	Merẽ mu̶jãã masĩña tie bero cũ̶ cabairiquere . Dios Esaure caroare cũ̶ cajopeere cũ̶ pacu̶ cũ̶ caĩquetibu̶ju̶ro bu̶tioro tũ̶gogamiñupĩ . Bairo cũ̶ cabomiatacũ̶ãrẽ , cajũ̶gocu̶ cũ̶ caãnierẽ cũ̶ baire cũ̶ cawapatirericaro jũ̶gori cũ̶ yu̶masĩẽsupi cũ̶ pacu̶ . Tutuaro mena otimicũ̶ã , cajũ̶gocu̶re bairo cũ̶ caãnimirĩqũẽrẽ tunu cũ̶gomasĩẽsupi Esaú .
43007012	Description	Mai , topu̶ caãna camasã patoaca pu̶ame , Jesús cũ̶ caátiãnierẽ ĩñarĩ , atore bairo ãmeo ĩ bu̶su̶yupa na majũ : “ Caroú̶ niñami . Cũ̶ cabuerije cariape niña , ” qũĩñuparã jĩcããrã . Aperã pu̶ame , “ Caroú̶ mee niñami . Cũ̶ cabuerije jũ̶gori camasãrẽ na tũ̶goña mawijiao joroque ácu̶ átiyami , ” ĩñuparã .
44011021	Faith	Na , caquetibu̶ju̶ri majã pu̶ame marĩ Quetiupau̶ cũ̶ catutuarije mena quetibu̶ju̶yuparã . Bairi capããrã camasã tirũ̶mu̶pu̶ macããjẽ na caĩroariquere jãnarĩ , marĩ Quetiupau̶ pu̶amerẽ qũĩroajũ̶goyuparã .
52002004	Faith	Bairo pu̶ame roque ámi Dios : Jããrẽ ĩñamairĩ jãã bese yaparori bero , cũ̶ yaye queti camasãrẽ cũ̶ canetõrĩqũẽ quetire jãã quetibu̶ju̶ rotijowĩ camasãrẽ . Bairi jãã pu̶ame tie quetire mu̶jããrẽ jãã quetibu̶ju̶nucũña . Bairo jãã caquetibu̶ju̶rijere camasã na ĩñajesoáto ĩrã mee , tore bairo jãã quetibu̶ju̶nucũña . Dios , jãã yeri nipetirore caĩñabesemasĩ pu̶ame roque qũĩñajeso joroque ĩrã , tore bairo jãã quetibu̶ju̶nucũña .
46015057	Grace	Dios pu̶ame roque riariquere marĩ netõnu̶cãõ joroque marĩ átigu̶mi marĩ Quetiupau̶ Jesucristo jũ̶gori . ¡ Bairi nocãrõ majũ Diore cũ̶ marĩ cabasapeoro ñunetõmajũcõãña !
54005005	Faith	Baiopu̶a jĩcãõ cariapea camanapu̶ mácõ cawapeao jĩcãõ majũã catuao pu̶ame Dios mena jeto tũ̶goñatutuariquere macãnucũñamo . Bairo Dios jetore tũ̶goñamacãrĩ yua , u̶mu̶reco , ñami bu̶tioro cũ̶ jẽni ãninucũñamo .
43016024	Grace	Mai , mu̶jãã mena yu̶ caãno , jĩcãni ũno yu̶ wãme mena ĩrĩ , mu̶jãã jẽnietinucũña . Bairi ãmea mu̶jãã jẽnigarã . Bairo mu̶jãã cajẽniata , Dios pu̶ame mu̶jãã jogu̶mi mu̶jãã caborijere , jĩcãrõ tũ̶ni mu̶jãã cau̶seanirĩjẽ to caãnijĩãtiparore ĩrã , ” ĩ quetibu̶ju̶wĩ Jesús , jãã , cũ̶ cabuerãrẽ .
46007021	Recommendation	Bairi mu̶rẽ Dios , ũ̶mu̶ paabojari majõcu̶re bairo mu̶ caãno , cũ̶ cabesericu̶ mu̶ caãmata , tũ̶goñarĩqũẽ paieticõãña . Baipu̶a , jĩcã rũ̶mu̶ caãno mu̶ quetiupau̶ ũ̶mu̶ mu̶ caãnorẽ mu̶ wiyobujiou̶mi . Bairo mu̶ quetiupau̶ cũ̶ caápata , tãmurĩã mu̶ witicoagu̶ cũ̶tu̶re yua .
65001019	Sin	Na ũna , caĩtopairi majã roque caroaro jĩcãrõ marĩ ãnimasĩẽtĩõ joroque caána niñama . Ati ʉmʉrecóo macããna roro na caátiãnie ũnie jetore átiãninucũñama . Bairo caãna ãnirĩ Espíritu Santo Dios Yeri majũrẽ cacʉ̃goena majũ tuanucũñama .
48001006	Sin	Ãmerẽ bu̶tioro yu̶ tũ̶goña yapapuaya , Diore catũ̶gou̶saricarã nimirãcũ̶ã , cũ̶rẽ yoaro mee mu̶jãã cajãnarĩjẽ jũ̶gori yua . Dios pu̶ame Jesucristo jũ̶gori mu̶jããrẽ maiwĩ . Bairo mu̶jããrẽ cũ̶ camaimiatacũ̶ãrẽ , cũ̶ yaye caroa queti camasãrẽ cũ̶ canetõõrĩjẽ quetire jãnarĩ , apeye queti pu̶amerẽ mu̶jãã tũ̶gou̶saya . Tiere masĩrĩ , bu̶tioro yu̶ tũ̶goña yapapuaya .
58012014	Recommendation	Nipetiro camasã mena caroaro yerijõrõ ãnajẽcu̶sa . Tunu bairo carorije wapa mánarẽ bairo ãnajẽcu̶sa . Carorije wapa cacũ̶gorã pu̶ame marĩ Quetiupau̶re ĩñamasĩẽtĩgarãma . Caroa yeri pũna cacũ̶gorã roque qũĩñagarãma .
43021006	Description	Jesús pu̶ame tiere tũ̶gori , bairo jãã ĩwĩ : -- Bapire cariape nu̶gõã pu̶ame wẽroca ñuajoya . Bairo ána , capããrã mu̶jãã wai pajĩãgarã — jãã ĩwĩ . Bairo cũ̶ caĩrõ , cũ̶ carotirore bairo jãã ápu̶ . Bairi yua , bairo jãã caáto , dope bairo bapire jãã áti tũ̶gãmu̶gõpãmu̶o jomasĩẽpũ̶ , capããrã majũ bapire wai na cajããrõ jũ̶gori yua .
46007019	Recommendation	Yisetarotirique ũnie , o yisetarotietaje cũ̶ã caãnimajũrĩjẽ mee niña . Dios cũ̶ caátirotirijere tũ̶gopeori marĩ caátiãninucũrĩjẽ roque caãnimajũrĩjẽ niña .
45012008	Recommendation	Camasãrẽ yeri ñajããõ joroque átimasĩrĩqũẽrẽ cũ̶ cajoricarã marĩ caãmata , caroaro mena na tũ̶goñao joroque na marĩ áticõã ninucũgarã . Tunu bairo camasãrẽ dinero , o apeye ũnierẽ jomasĩrĩqũẽrẽ cũ̶ cajoricarã marĩ caãmata , u̶seanirĩqũẽ mena na marĩ cajoro ñuña . Camasãrẽ átijũ̶goãnimasĩrĩqũẽrẽ cũ̶ cajoricarã marĩ caãmata cũ̶ãrẽ , caroaro tũ̶goñamasĩrĩ , nu̶cũ̶bu̶gorique mena na marĩ caátiãnijũ̶goãnimasĩrõ ñuña . Tunu bairoa camasãrẽ ĩñamaimasĩrĩqũẽrẽ cũ̶ cajoricarã marĩ caãmata cũ̶ãrẽ , u̶seanirĩqũẽ mena na marĩ ju̶átinemogarã .
44019002	Faith	Narẽ , atore bairo na ĩ jẽniñañupũ̶ : — ¿ Dios yaye quetire mu̶jãã catũ̶gou̶sajũ̶gori rũ̶mu̶rẽ Espíritu Santore mu̶jãã cũ̶gojũ̶gori ? Bairo cũ̶ caĩjẽniñarõ , atore bairo qũĩñuparã : — Jãã cũ̶gojũ̶goepu̶ . Espíritu Santo cũ̶ caãnierẽ di rũ̶mu̶ ũno jãã tũ̶goñaẽpũ̶ .
53003014	Recommendation	Ni jĩcãũ̶ ũcũ̶ ati carta mena mu̶jããrẽ jãã caquetibu̶ju̶rijere cũ̶ catũ̶gou̶saeticõãta , roro cũ̶ caátiere ĩñaposeroya . Cũ̶ mena bapacu̶pericõãña , roro cũ̶ cabairijere tũ̶goñabobori cũ̶ yeri cũ̶ catũ̶goñawasoaparore bairo joroque ĩrã .
46015050	Sin	Yu̶ yarã , atore bairo mu̶jããrẽ ĩ quetibu̶ju̶gu̶ ñiña : Camasã ati yepa macããna rii cu̶ti , õwãã cu̶ti na cabairi rupau̶ mena Dios cũ̶ carotimasĩrĩpau̶pu̶re etamasĩẽtĩñama . Tunu bairoa caboarije ũnie , u̶mu̶recóo macããjẽ caboaetie mena ãnimasĩẽtĩña .
43006027	Recommendation	Mu̶jãã cau̶gapee jeto meerẽ macãña . Ati yepa macããjẽ u̶garique yoaro mee peticoaya . Mu̶jããrẽ yu̶ cajogarije yeri capetieti pũna pu̶ame roquere bu̶tioro macãña . Tie pu̶ame niña capetietie majũ . Torecu̶na , yu̶ jowĩ yu̶ Pacu̶ Dios , “ Caticõãninucũpeere camasãrẽ na mu̶ jogu̶ , ” ĩ — na ĩwĩ Jesús .
59004003	Sin	Diore mu̶jãã jẽniña bairãpu̶a . Bairo jẽnimirãcũ̶ã , caroaro mu̶jãã jẽnietinucũña . Mu̶jãã rupau̶ caátigarije jetore tũ̶goñarĩ , roro cũ̶ mu̶jãã jẽniña . Torecu̶ , mu̶jãã cajẽnirĩjẽrẽ yu̶etiyami Dios .
49005020	Faith	Tocãnacãnia marĩ Pacu̶ Diore , “ ¡ Mu̶ ñujãñuña jãã mena ! ” qũĩña , nipetiri wãme mu̶jããrẽ cũ̶ caátiere tũ̶goñarĩ . Marĩ Quetiupau̶ Jesucristo wãme mena , cũ̶ camasĩrĩjẽ mena bairo qũĩcõã ninucũña .
48003006	Faith	Abraham ãnacũ̶ pu̶ame caroaro Dios mena cũ̶ catũ̶goñatutuarije jũ̶gori , ñe ũnie cawapa cũ̶goecu̶re bairo qũĩñañupĩ .
66021023	Grace	Bairi tunu ti macã ñe ũnie ru̶saepu̶ . Muipu̶ u̶mu̶reco macããcũ̶ , o ñami macããcũ̶ ũcũ̶ cũ̶ã ti macãrẽ cũ̶ cajĩñabusuwopee mamu̶ . Merẽ Dios cũ̶ caasiyabatorije mena jũ̶gori ti macã caroaro jĩcãrõ tũ̶ni busuwopeticõãwũ̶ . Tunu bairoa cũ̶ macũ̶ Cordero cũ̶ã jĩñaworicare bairo caãcũ̶ ti macãrẽ cajĩñawonemou̶ majũ ãmi .
45008009	Faith	Mu̶jãã roque ãmerẽ , na rupau̶ caborore bairo caátiãninucũrã na caátiãninucũrõrẽ bairo mu̶jãã átiãmerĩña . Espíritu Santo cũ̶ camasĩõrĩjẽ jũ̶gori roque cũ̶ caátirotirore bairo jeto mu̶jãã átiãninucũña . Tore bairo mu̶jãã átiãninucũgarã , caãnorẽ bairo Espíritu Santo Dios Yeri majũ mu̶jãã yeripu̶ cũ̶ caãmata . Tunu bairoa Jesucristo cũ̶ cajou̶ Espíritu Santo majũrẽ ni ũcũ̶ cũ̶ yeripu̶ cacũ̶goecu̶ pu̶ame Jesucristo yau̶ mee niñami .
45011023	Faith	Bairo cabairije caãnimiatacũ̶ãrẽ , judío majã cariape na catũ̶gou̶sagaetiere jãnarĩ cũ̶ mena na catũ̶goñatutuajũ̶goata , cũ̶ yarãrẽ bairo na ãnio joroque na átigu̶mi tunu . Olivou̶ ru̶pu̶u̶ na capaatarica ru̶pu̶u̶re jeeri tunu na capuaotenemorõrẽ bairo na átigu̶mi tunu . Dise ũnie Dios cũ̶ caátimasĩẽtĩẽ maniña . Bairi tore bairo na átimasĩñami tunu cũ̶ pũnaa majũ roquere .
66014005	Description	Tunu bairoa di rũ̶mu̶ ũno cabu̶goroa ĩtoesupa . Ñe ũnie jĩcã wãme carorije caáperatana majũ ãma Dios cũ̶ caĩñajorore .
44024014	Faith	Atie yu̶ catũ̶goñarĩjẽrẽ mu̶rẽ yu̶ quetibu̶ju̶roa : Yu̶ ñicũ̶jãã Diore na catũ̶gou̶saricarore bairoa yu̶ cũ̶ã cũ̶ yu̶ tũ̶gou̶saya . Bairo cũ̶ tũ̶gou̶sari yua , Dios ya tutipu̶ Moisés ãnacũ̶ cũ̶ caroticũrĩqũẽ nipetirije , bairi profeta * majã na caĩquetibu̶ju̶cũrĩqũẽ cũ̶ãrẽ cariape yu̶ tũ̶goya . Bairi Jesús caroa wãme cũ̶ caátiãnirotiricarore bairo yu̶ átiãninucũña . Tierea yu̶re caĩbu̶su̶pairã pu̶ame , “ Cariape mee niña cũ̶ caĩrĩjẽ , ” ĩ bu̶su̶painucũñama .
45013008	Recommendation	Aperãrẽ na wapamoeticõãña . Jicoquei na mu̶jãã cawapamorĩjẽrẽ na wapatipeyocõãña . Ãmeo mairĩqũẽ pu̶ame capetietie niña . Bairi ãmeo maicõãninucũña . Ni ũcũ̶ aperãrẽ camaicõãninucũũ̶ pu̶ame Dios cũ̶ caátiroticũrĩqũẽ nipetirijere caroaro cariape ácu̶ átiyami .
66016009	Sin	Bairo cũ̶ caáto yua , muipu̶ peero mena camasã roro majũ joe ecowã . Bairo roro majũ tãmu̶omirãcũ̶ã , roro na caátajere tũ̶goña yapapuari Dios pu̶amerẽ cũ̶ tũ̶gou̶sajũ̶goema . Diore qũĩroari cũ̶ basapeoema . Bairo qũĩroapeere , Dios cũ̶ catũ̶gojesoetie ũnie pu̶amerẽ roro ĩbu̶su̶wã . Dios roro na caátaje wapa roro na cũ̶ caátiere carotimasĩ cũ̶ caãnimiatacũ̶ãrẽ , tore bairo roro cũ̶ bu̶su̶paiwã .
66021012	Description	Tunu bairoa ti macãrẽ ẽñotarica tu̶riro cũ̶ã pairo ũ̶mu̶arĩ tu̶riro ãmu̶ . Ti macã rupa macãrẽã ẽñota ãmejorericaro ãmu̶ . To ẽñotaricaro pu̶ame pu̶ga wãmo petiro ru̶pore pu̶ga pẽnirõ cãnacã jopee majũ jopeericu̶pu̶ . Ti jopeerire tocãnacã jopepu̶rea jĩcãũ̶ jeto ángelea majã cotewã . Tunu bairoa tocãnacã jopepu̶rea Israel yepa macããna pu̶ga wãmo petiro ru̶pore pu̶ga pẽnirõ cãnacã poa caãna caãnijũ̶goricarã wãmerĩ tusawu̶ . Jĩcãũ̶ wãme jeto jĩcã jopere woaturique tusawu̶ .
48003013	Grace	Cristo pu̶ame roque Moisés ãnacũ̶ cũ̶ caroticũrĩqũẽ jũ̶gori nocãrõ pairo marĩ carorije wapa marĩ cacũ̶gomirĩqũẽrẽ marĩ netõbojayupi . Cũ̶ pu̶ame carorije caápei nimicũ̶ã , carorije caácu̶re bairo yua roro majũ marĩ yaye wapa jũ̶gori marĩ riabojayupi . Atore bairo ĩña Dios ya tutipu̶ na cawoatucũrĩqũẽ cũ̶ã : “ Ni jĩcãũ̶ ũcũ̶ cañuecũ̶ majũ caãcũ̶ yucu̶pãĩpu̶ papuatuecori cũ̶ riaáto , ” ĩ quetibu̶ju̶ya ti tutipu̶ .
48001013	Sin	Bairãpu̶a , mu̶jãã tũ̶goricarã mai cajũ̶goyepu̶ judío majã na carotirore bairo ãcũ̶ yu̶ caátajere . Tutuaro mena Dios ya poa macããnarẽ popiye na baio joroque na yu̶ átiu̶sanucũwũ̶ . Bairo ácu̶ , Dios ya poa macããna na petio joroque yu̶ átigamiwũ̶ .
66020002	Description	Tiwẽ cũ̶ cacũ̶goriwẽ cadenawẽ mena dragõrẽ * cũ̶ jiyawĩ . Moecũ̶ ãña caroagou̶ cabu̶cu̶ caãnijũ̶goatácu̶ wãtĩ , o Satanás cawãmecu̶cu̶re cũ̶ jiyawĩ yua ángel . Yoaro mil cũ̶maarĩ cãrõ majũ cũ̶ jiyacũrocau̶ ámi , camasãrẽ tocãnacã yu̶tea cũ̶ caĩtoetiparore bairo ĩ .
44008009	Description	Ti macãrẽ ãñupũ̶ jĩcãũ̶ Simón cawãmecu̶cu̶ cajũ̶goyepu̶re cũmurẽ bairo caáti ĩñorĩcũ̶ . Cũ̶ , Simón pu̶ame Samaria yepa macããna camasãrẽ , “ Yu̶a , caãnimajũũ̶ yu̶ ãniña , ” na ĩtoepeyupu̶ .
50003010	Faith	Atie pu̶ame niña caãnimajũrĩjẽ : Jesucristore cũ̶ yu̶ masĩgamajũcõãña bu̶tioro . Jesucristo cariacoatacu̶ cũ̶ caãnimiatacũ̶ãrẽ , Dios cũ̶ catiotutua masĩñupĩ . Tie tutuarique majũrẽã yu̶ cũ̶ã yu̶ yeripu̶ yu̶ bomajũcõãña . Tunu yu̶ cũ̶ã ñi tũ̶goñamasĩgaya : “ ‘ Jesucristo mena popiye marĩ baigarã . Cũ̶ mena marĩ baiyasigarã , ’ ĩ quetibu̶ju̶rique dope bairo ĩgaro to ĩñati , ” netõjãñurõ ñi tũ̶goñamasĩgaya .
54005022	Recommendation	Caroaro camasã na caátiãnierẽ mu̶ camasĩẽpata , ni jĩcãũ̶ ũcũ̶rẽ cũ̶ ru̶poa ñigãpeoeticõãña Dios cũ̶ caĩñojoro mu̶ wãmorĩ mena . Bairo mu̶ caápata , mu̶ cũ̶ã carorije macããjẽ na caátiãnierẽ bairo caácu̶ mu̶ tuabujiou̶ . Bairi nipetiro carorije macããjẽ átiãnajẽrẽ di rũ̶mu̶ ápeia nicõãña .
56002003	Recommendation	Torea bairo cabu̶toa rõmirĩ cũ̶ã nu̶cũ̶bu̶gorique mena na caãnajẽcu̶to yu̶ boya . Roro caĩbu̶su̶paicoterã ãnirĩ caeticũmupairãrẽ bairo na caãno yu̶ boetiya . Aperã camasã na caátiere na caĩñajesopee ũnierẽ na na caáti ĩñorõ ñuña .
46007038	Recommendation	Bairi ni jĩcãũ̶ ũcũ̶ cũ̶ nu̶mo roco caãnipao mena cũ̶ cawãmo jiyaata , ñuña . Bairopu̶a , cũ̶ cawãmo jiyaeticõãta pu̶ame roque , ñunetõmajũcõãña .
59001022	Recommendation	Bairi Dios yaye quetire tũ̶gorique jeto boetiya . Tiere tũ̶gori bero cũ̶ caátirotirije cũ̶ãrẽ marĩ caáto ñuña . Tore bairo mu̶jãã caápericõãta , mu̶jãã majũã caĩtorãrẽ bairo mu̶jãã baibujiorã .
43007001	Violence	Tipau̶ bero Galilea yepapu̶ baiñesẽãwĩ Jesús . Judea yepapu̶re ágaemi . Mai , topu̶ caãna judío majã quetiuparã pu̶ame Jesure cũ̶ pajĩãgarã cũ̶ macãrã baiãñuparã .
46001030	Grace	Dios pu̶ame roque cũ̶ macũ̶ Jesucristo jũ̶gori cũ̶ mena macããna majũ mu̶jãã ásupi . Tunu bairoa Jesucristo jũ̶gori caroa wãme marĩ camasĩpee cũ̶ãrẽ marĩ joyupi . Cũ̶ , Cristo jũ̶gori marĩ carorije wapare marĩ canetõpee cũ̶ãrẽ cũñupĩ Dios . Cũ̶ yarã caroarã , cũ̶ canetõõrĩcãrã majũ marĩ cũñupĩ Dios .
43013005	Description	Bairo áti yaparo , ocore jotu̶ bapapu̶ waapiojãwĩ . Bairo átiri , jãã , cũ̶ cabuerã ru̶porire cosejũ̶gowĩ Jesús . Bairo cose yaparori bero , jutii asero cũ̶ isitawẽpu̶ cũ̶ capajũãtuatato mena jãã ru̶porire parebopowĩ Jesús .
44022004	Violence	Mai , cajũ̶goyepu̶re cawãma quetire catũ̶gou̶sari majãrẽ popiye na baio joroque na yu̶ ápu̶ . Narẽ yu̶ átipajĩãregawu̶ . Bairi narẽ ñee , preso jorica wiipu̶ na yu̶ jorewu̶ noo caũ̶mu̶a , o carõmia caãnarẽ .
43007043	Description	Bairo camasã Jesús cũ̶ caátiãnierẽ tũ̶goñarĩ , jĩcãrõrẽ bairo yericu̶pewa . Bairi na majũ ricaati jeto ãmeo tũ̶goñarĩqũẽ ricawaticõãma .
60005002	Recommendation	Dios yarã ñubueri majãrẽ caroaro na ĩñacoteya . Caroaro cariape na quetibu̶ju̶ya mu̶jãã , ñubueri majãrẽ . Mu̶jãã narẽ caroaro cariape na mu̶jãã quetibu̶ju̶ masĩña . Caroaro átato jesoro Dios cũ̶ caborore bairo cariape na quetibu̶ju̶ya . Rotimajũrĩcãrãrẽ bairo ápericõãña . Cabuerã mu̶jãã caãnoi , pairo mu̶jãã cawapatapee cũ̶ãrẽ tũ̶goñaeticõãña . Caroaro yerijõrõ átiãña mu̶jãã paarique ñubueriquere .
46015056	Sin	Carorije ati yepa macããjẽ pu̶ame marĩ riayasio joroque caátie majũ niña . Tie pu̶ame manigaro . Tunu bairoa tirũ̶mu̶pu̶ macããjẽ roticũrĩqũẽ carorijere marĩ masĩõ joroque caátie , marĩrẽ ĩñabeserore bairo caátie cũ̶ã manigaro yua .
59005004	Sin	Tunu bairoa mu̶jãã paabojari majãrẽ na mu̶jãã wapatiesupa na cawapatamirĩjẽrẽ . Bairi Dios nocãrõ capããrã ángelea majãrẽ carotimasĩ pu̶ame mu̶jããrẽ na cawapajẽnirĩjẽrẽ tũ̶gou̶mi . “ Jããrẽ wapa joetiyama jãã quetiuparã , ” paabojari majã cũ̶ na caĩrĩjẽrẽ tũ̶gou̶mi .
60002001	Recommendation	Bairi yu̶ yarã , nipetirije carori wãme mu̶jãã caátiãnierẽ tocãrõã jãnacõãña . Cañuenarẽ bairo mu̶jãã caãnie , apeye mu̶jãã caĩtopairije cũ̶ãrẽ jãnacõãña . Tunu bairoa mu̶jãã roro mu̶jãã caĩbu̶su̶paicoterije cũ̶ãrẽ jãnacõãña . Tunu bairoa roro ãmeo ĩñau̶garipea pairique cũ̶ãrẽ jãnacõãña . Roro mu̶jãã caãmeobu̶su̶pairije ũnie cũ̶ãrẽ tocãrõã jãnacõãña yua . Tie ũnierẽ ĩnemoeticõãña .
46007039	Recommendation	Jĩcãõ carõmio cawãmo jiyarico , mai cõ manapu̶ cũ̶ cacatiro , cõ manapu̶ mena macããcõ majũ niñamo . Cõ manapu̶ cũ̶ cariacoapata roque , nemo apei caũ̶mu̶ noo cõ cabou̶re manapu̶cu̶ti masĩñamo tunu . Baipu̶a , cõ manapu̶ caãnipau̶ pu̶ame Diore catũ̶gou̶sau̶ cũ̶ caãno ñuña .
55002018	Sin	Bairo na pu̶ame cariape quetire tũ̶gou̶sajãnarĩ , ricaati tũ̶gomawijiarã baiyama . Tore bairo tũ̶gomawijiari yua , “ Merẽ Dios camasã cariaricarãrẽ cũ̶ cacatiobujiorica rũ̶mu̶ netõcoasupa , ” ĩ quetibu̶ju̶nucũñama . Bairo na caĩquetibu̶ju̶rije mena yua jĩcããrã camasãrẽ Jesucristo mena na catũ̶goñatutuarijere na átimawijiorã átiyama .
48005006	Faith	Bairi Jesucristo mena marĩ caãmata , yisetarotirique ũnie , o yisetarotietaje cũ̶ã caãnimajũrĩjẽ mee niña . Jesucristo mena marĩ catũ̶goñatutuarije roque caãnimajũrĩjẽ niña . Bairo cũ̶ mena marĩ catũ̶goñatutuarije mena caroaro camasãrẽ na marĩ maimasĩgarã .
58005009	Grace	Bairo popiye cũ̶ cabairique jũ̶gori caroú̶ majũ ñe ũnie camácũ̶ baietari bero , nipetiro cũ̶rẽ catũ̶gou̶sari majãrẽ yerijõrõ ãnicõã ninucũrĩcãpau̶pu̶ caetaparã na ãnio joroque na ásupi Jesús .
46016001	Recommendation	Apeyera , marĩ yarã , marĩrẽ bairo Jesucristo mena catũ̶goñatutuari majãrẽ mu̶jãã cadinero neñobojapeere mu̶jãã yu̶ quetibu̶ju̶pa : Bairi Galacia yepa macããna ñubueri majã poari dinero neñorã na caátipeere yu̶ caátiroticũrĩcãrõrẽ bairo mu̶jãã cũ̶ã mu̶jãã ápa .
49005022	Recommendation	Mu̶jãã , carõmia , camanapũ̶ãcu̶na cũ̶ã , marĩ Quetiupau̶ yaye quetire marĩ catũ̶gou̶sarore bairo mu̶jãã manapũ̶ã na caĩrĩjẽ cũ̶ãrẽ tũ̶gou̶saya .
43008012	Faith	Cabero tunu Jesús camasãrẽ na quetibu̶ju̶nemogu̶ , atore bairo na ĩ cõña quetibu̶ju̶wĩ : -- Ati u̶mu̶recóo macããnarẽ cajĩñawou̶re bairo caãcũ̶ yu̶ ãniña . Bairi ni ũcũ̶ yu̶re catũ̶gou̶sau̶ pu̶ame caroaro cariape tũ̶goñamasĩgu̶mi . Tie cũ̶ yu̶ camasĩõjorije jũ̶gori yeri capetieti pũnarẽ cũ̶gogu̶mi — na ĩwĩ Jesús .
65001017	Recommendation	Mʉjãã roque yʉ bairãrẽ bairo caãna , yʉ camairã narẽ bairo baieticõãña . Marĩ Quetiupaʉ Jesucristo yarã apóstolea * majã na caĩquetibʉjʉcũrĩqũẽrẽ tʉ̃goñaña mʉjãã cʉ̃ã .
44017025	Grace	Ñe ũnie cũ̶ caãnipeere cũ̶rẽ marĩ caátibojapee cũ̶ ru̶saetiya Diore . Cũ̶ pu̶ame roque niñami marĩ camasãrẽ marĩ cacatiãnierẽ cajou̶ . Tunu bairoa marĩ cayerijoãnie , wĩno cũ̶ãrẽ , apeye nipetirije cũ̶ jetoa marĩrẽ cajou̶ niñami .
62005009	Faith	Bairãpu̶a , camasã na caĩquetibu̶ju̶rijere marĩ catũ̶gou̶saro ñuña . Dios cũ̶ caquetibu̶ju̶rije pu̶ame cũ̶ macũ̶ Jesús yaye quetire quetibu̶ju̶rique niña . Cañurĩjẽ majũ niña . Bairi tie roquere netõjãñurõ tũ̶gou̶sarotiya marĩ Pacu̶ Dios cũ̶ caquetibu̶ju̶rije caãnimajũrĩjẽ caãnoi .
45013014	Faith	Bairo pu̶ame marĩ átigarã : Soldau cũ̶ rupau̶re cũ̶ caqũẽnorõrẽ bairo marĩ cũ̶ã marĩ Quetiupau̶ Jesucristo cũ̶ catutuarije mena tutuaro marĩ yeri tũ̶goñatutuagarã . Ati rupau̶ mena roro marĩ caátiganucũrõrẽ bairo marĩ átiãmerĩgarã yua .
58011030	Description	Cabero israelita majã Jericó cawãmecu̶ti macãrẽ ẽmagarã , ti macã ẽñotaricaro u̶saropu̶ basa ãmejoreyuparã jĩcã wãmo peti pu̶ga pẽnirõ cãnacã rũ̶mu̶ majũ . Bairo na caáto , Dios mena na catũ̶goñatutuarije jũ̶gori , ti macã ẽñotarique ñaapeticoasuparo .
44019011	Grace	Tiwatoare Dios pu̶ame camasãrẽ Pablo jũ̶gori capee caroa wãmerẽ na áti ĩñoñupũ̶ .
43008034	Sin	Jesús atore bairo na ĩnemowĩ tunu : — Cariape mu̶jããrẽ ñiña : Nipetirã carorije caána roro na caátinucũrĩjẽrẽ jãnamasĩẽtĩñama . Bairi carorijere caátirotiecocõãninucũrã majũ tuayama .
62004011	Faith	Yu̶ yarã , yu̶ bairãrẽ bairo caãna , yu̶ camairã , tore bairo marĩrẽ Dios cũ̶ camairĩqũẽ to caãmata , marĩ cũ̶ã marĩ yarãrẽ caãmeomaiparã marĩ ãniña . Marĩ yarãrẽ ãmeo ju̶átinemorotiya .
44002028	Grace	Cariacoatacu̶ yu̶ caãnimiatacũ̶ãrẽ , yu̶ mu̶ catiogu̶ tunu . Bairi mu̶ tu̶pu̶ yu̶ caãno , u̶seanio joroque yu̶ mu̶ átigu̶ , ’ ĩ quetibu̶ju̶yupi David ãnacũ̶ Jesús cũ̶ caĩpeere , ” na ĩñupũ̶ Pedro , to caneñarã etaatánarẽ .
54004013	Recommendation	Bairi yu̶ yau̶ , Timoteo , to mu̶ caãnopu̶ yu̶ caetaparo jũ̶goye tocãnacã rũ̶mu̶a neñanucũrĩ Dios yaye woaturique macããjẽrẽ na quetibu̶ju̶cõã ninucũña ñubueri majãrẽ . Marĩ yarã to macããna catũ̶gou̶sari majã nemojãñurõ Dios yaye macããjẽrẽ na masĩnemo joroque tocãnacã rũ̶mu̶a cariape na quetibu̶ju̶cõã ninucũña .
47004008	Description	Ati yepapu̶re ãna , roro popiye jãã bainucũña . Bairo cabairã nimirãcũ̶ã , “ ¿ dope bairo marĩ bairãti ? ” di rũ̶mu̶ ũno jãã ĩ tũ̶goñaetinucũña . Tunu bairoa roro popiye jãã cabairije mena tũ̶goña yapapuamirãcũ̶ã , di rũ̶mu̶ jãã quetibu̶ju̶ jãnaetinucũña .
44002013	Description	Bairo na caĩmiatacũ̶ãrẽ , aperã jĩcããrã , “ ¡ Cũmurã baiyama ! ” na ĩ boyetiyuparã apóstolea majãrẽ .
66021018	Description	Bairi tunu ti macã ẽñota ãmejorericaro pu̶ame ũ̶tã caroa jaspe cawãmecu̶tie mena qũẽnorĩcãrõ ãmu̶ . Ti macã pu̶ame caroa majũ oro mena qũẽñorĩcã macã ãmu̶ . Caroaro majũ u̶gueri mano ẽñoorõrẽ bairo ĩña ãmewiyorica macã ãmu̶ . Caroa macã majũ ãmu̶ .
66015006	Description	Ti aru̶a , Dios ya aru̶apu̶ jĩcã wãmo peti pu̶ga pẽnirõ cãnacãũ̶ caãniatana ángelea majã witiamá . Jĩcã wãmo peti pu̶ga pẽnirõ cãnacãũ̶ caãna jĩcã wãmo peti pu̶ga pẽnirõ cãnacã wãme carorijere caátitu̶saparã majũ witiamá . Jutii , lino * mena qũẽnorĩqũẽ cau̶gueri manie , caasiyarije majũrẽ jãñawã . Tunu bairoa wẽñarĩcãwẽ , oro mena qũẽnorĩcãwẽrẽ na cotiapu̶ esaro wẽñarĩ witiamá .
45012014	Recommendation	Mu̶jããrẽ roro caánarẽ , “ Caroare mu̶jãã cũ̶ joáto Dios , ” na ĩña . Caroaro na cabaipee pu̶amerẽ Diore na jẽnibojaya . “ Roro cũ̶ áparo mu̶jããrẽ Dios , ” na ĩẽtĩcõãña .
66001015	Description	Tunu bairoa cũ̶ ru̶pori cũ̶ã ãpõã bronce * peeropu̶ joeri caroaro na capaaqũẽnorĩqũẽ caroa caasiyarore bairo majũ bu̶tioro asiyawu̶ . Cũ̶ cabu̶su̶ata cũ̶ãrẽ , nocãrõ poero pairo cabu̶su̶rore bairo tutuaro bu̶su̶wĩ .
43017026	Grace	Yu̶ pu̶ame mu̶ caátiãnierẽ caroaro na masĩõ joroque na yu̶ átinucũña . Baipu̶a , bairo jeto mu̶rẽ na masĩcõã ninucũõ joroque na yu̶ áticõã ninucũgu̶ , yu̶re mu̶ camai ãninucũrĩjẽrẽ bairo na cũ̶ãrẽ to baiáto ĩ . Yu̶ majũ cũ̶ã na mena yu̶ caãniparore bairo ĩ , mu̶rẽ na masĩcõã ninucũõ joroque na yu̶ áticõã ninucũgu̶ , ” qũĩ jẽniwĩ Jesús cũ̶ pacu̶ Diore .
45008032	Grace	Dios cũ̶ macũ̶ caãnimajũũ̶rẽ cũ̶ riaroti joyupi ati yepapu̶re , marĩ nipetiro marĩ carorije wapare netõõgu̶ . Marĩ mairĩ , “ Cũ̶ yu̶ joetigu̶ yu̶ macũ̶rẽ , ” ĩẽsupĩ . Bairo caátacu̶ majũ ãnirĩ nipetirije caroaro marĩ caãnajẽ cu̶tipee cũ̶ãrẽ marĩ jomajũcõãgu̶mi .
65001018	Sin	Atore bairo mʉjãã ĩ quetibʉjʉyupa mai : “ Catʉsari yʉtea caãno ãnigarãma camasã caĩtopairi majã majũ . Dios yaye quetire roro caĩboyetieperã capããrã nigarãma . Na rupaʉ caborore bairo jeto caáti majã ũna nigarãma , ” mʉjãã ĩ quetibʉjʉyupa .
45011018	Recommendation	Bairo caãna ãnirĩ mu̶jãã pu̶ame , “ Judío majã olivou̶ majũ ru̶pu̶u̶re bairo caãna netõjãñurõ caãnimajũrã jãã ãniña , ” ĩ tũ̶goñaeticõãña . Bairi atie pu̶amerẽ tũ̶goña masiritieticõãña : Tii olivou̶ ru̶pu̶u̶ mee tii nu̶cõõrẽ jũ̶gocatiãniña . Tii nu̶cõõ jũ̶gori roque nipetirije tii ru̶pu̶u̶ cũ̶ãrẽ jũ̶gocatiãniña . Bairi , “ Judío majã netõjãñurõ Dios cũ̶ camairã jãã ãniña , ” ĩ tũ̶goñaeticõãña .
47001024	Faith	Bairi tutuaro mena mu̶jãã caátipeere mu̶jãã átirotigarã mee , tore bairo jãã quetibu̶ju̶nucũña . Merẽ bairãpu̶a Dios mena caroaro catũ̶goñatutuarã mu̶jãã ãniña . Caroaro marĩ nipetiro u̶seanirĩqũẽ mena nemojãñurõ Diore marĩ camasĩparore bairo , mu̶jããrẽ ju̶átinemorã bairo jãã quetibu̶ju̶ya .
43011001	Description	Jĩcãũ̶ ãñupĩ riayewai Lázaro cawãmecu̶cu̶ . Cũ̶ pu̶ame Betania cawãmecu̶ti macã macããcũ̶ ãmi . Ti macãpu̶ macããcõ María , apeo cũ̶ yao Marta cũ̶ã ãmo .
52004008	Sin	Bairi ni ũcũ̶ atie jãã caátirotirijere cũ̶ caboeticõãta , camasocu̶ ũcũ̶rẽ cũ̶ baibotiou̶ mee baiyami . Dios , mu̶jããrẽ Espíritu Santore cajoricu̶ majũ pu̶ame roquere cũ̶ baibotiou̶ átiyami .
62004002	Faith	Bairo na caĩquetibu̶ju̶rijere caroaro mu̶jãã catũ̶gobesemasĩata , cariapea , “ Ãnoa Dios yaye meerẽ quetibu̶ju̶yama , ” mu̶jãã ĩ masĩgarã . Bairi jĩcãũ̶ ũcũ̶ , “ Cariapea Jesucristo marĩrẽã bairo ati rupau̶ cacũ̶gou̶ ati yepapu̶ etayupi , ” caĩquetibu̶ju̶masĩ roque Espíritu Santo Dios Yeri majũrẽ cacũ̶gou̶ niñami .
65001008	Sin	Tie quetire masĩmirãcʉ̃ã , camasĩẽna qũẽguericaropʉ caãnarẽ bairo caãna ãnirĩ roro na rupaʉ caborore bairo átinucũñama . Na majũ na yerire royetunucũñama . Bairo caãna ãnirĩ marĩ Quetiupaʉ cʉ̃ carotimasĩrĩjẽrẽ cabaibotiorãrẽ bairo ãninucũñama . Tunu bairoa roro na tutirenucũñama nocãrõ catutuarã cabauena cʉ̃ãrẽ .
60003011	Recommendation	Cũ̶ ũcũ̶ carorije macããjẽrẽ cũcõãrĩna , caroa macããjẽ pu̶amerẽ átiãninucũñami . Caroaro átiãnijũ̶goyecu̶ti masĩñami , aperã cũ̶ã yeri jõrõ ãnajẽ cu̶tajere na caátibocámasĩparore bairo ĩ .
51001023	Faith	Carorije cawapamoenarẽ bairo mu̶jãã tuagarã , Jesucristo mena caroaro mu̶jãã catũ̶goñatutuacõãmata . Tunu bairoa caroa quetire mu̶jãã catũ̶goriquere mu̶jãã cajãnaeticõãta , torea bairo mu̶jãã tuagarã . Atie quetire nipetiropu̶re tũ̶gorã átiyama camasã aperã cũ̶ã . Yu̶ , Pablo cawãmecu̶cu̶ cũ̶ã atie quetirea caquetibu̶ju̶ri majõcu̶ yu̶ ãniña .
43008059	Violence	Bairo cũ̶ caĩrõ tũ̶gori , ũ̶tã rupaa mena cũ̶rẽ wẽjĩãgamiwã . Cũ̶ pu̶ame ti wii , Dios ya wiipu̶ caãniatacu̶ na watoapu̶ “ Cũ̶ jãã , ” ĩ masĩã mano na witiweyocoámí yua .
49004024	Recommendation	Jĩcãũ̶ cawãmau̶ cabu̶cu̶ jutiirore cũrĩ , cawãmarõ pu̶ame cũ̶ cajãñawasoarore bairo mu̶jãã cũ̶ã roro mu̶jãã caátiãnigarijere jãnirĩ , cawãma wãme caroaro átiãnajẽ pu̶amerẽ tũ̶goñajũ̶goya . Tiere mu̶jãã tũ̶goñamasĩõ joroque ásupi Dios . Ni jĩcãũ̶ ũcũ̶ Dios cũ̶ cayeri wasoaricaro jũ̶gori caroaro átiãnajẽ pu̶amerẽ catũ̶goñamasĩ caroaro cariape ãnigu̶mi . Roro átiepeetigu̶mi .
66014012	Faith	Bairi mu̶jãã Dios yarã caãna , ¡ netõjãñurõ tũ̶goñatutuaya Dios mena ! Cũ̶ mena jeto tũ̶goñawẽpũ̶ña . Cũ̶ caroticũrĩcãrõrẽ bairo jeto áticõã ninucũña . Jesús cũ̶ãrẽ tocãnacã rũ̶mu̶a cũ̶ quetire tũ̶gou̶sacõã ninucũña . Atore bairo jĩcãrõ tũ̶ni cabairã roque cariapea Dios yarã majũ nigarãma .
44013030	Description	Bairo na caátacu̶ cũ̶ caãnimiatacũ̶ãrẽ , Dios pu̶ame tunu cũ̶ catioyupi .
43010011	Description	Yu̶ pu̶ame roque oveja nurĩcãrãrẽ caroaro caĩñarĩcãnu̶gõ cotemasĩrẽ bairo yu̶ ãniña . Bairi ni jĩcãũ̶ ũcũ̶ oveja coteri majõcu̶ cañuu̶ , cũ̶ canurã ovejare mairĩ popiye tãmu̶omasĩñami .
49003002	Grace	Tunu bairoa merẽ atore bairo mu̶jãã camasĩrõ ñuña : Mu̶jããrẽ camai ãnirĩ , Dios pu̶ame mu̶jããrẽ yu̶ ju̶átinemo roticũwĩ .
56003010	Recommendation	Tunu bairi ni jĩcãũ̶ ũcũ̶ Jesucristore catũ̶gou̶sari majãrẽ caroaro na ãnimasĩẽtĩõ joroque caátiricawou̶ cũ̶ caãmata , jĩcãni , o pu̶gani cãrõ cũ̶ beyoya . Bairo mu̶ cabeyomiatacũ̶ãrẽ , mu̶ caĩrĩjẽrẽ cũ̶ cabotiocõãmata , cũ̶ wiyocõãña ñubueri majã menarẽ .
43010019	Description	Bairo Jesús cũ̶ caĩquetibu̶ju̶rijere tũ̶gori yua , ãmeo bu̶su̶rique ricawaticoama tunu judío majã .
43003033	Faith	Jĩcããrã niñama bairãpu̶a cũ̶ yaye quetire cariape catũ̶gou̶sarã . Bairo catũ̶gou̶sarã ãnirĩ , “ Cariape quetibu̶ju̶yami , ” ĩ tũ̶goña masĩñama .
61003014	Recommendation	Bairi yu̶ yarã , yu̶ bairãrẽ bairo caãna , yu̶ camairã , marĩ Quetiupau̶ cũ̶ catunuetaparo jũ̶goye caroaro caroa wãmerẽ marĩ áticõã ninucũgarã . Ñe ũnie wapa cacũ̶goena , cañurã , caroaro yerijõrõ caãnimasĩrã majũrẽ marĩ etari cũ̶ u̶seanio joroque caroaro marĩ átiãnigarã cũ̶ jũ̶goye mai .
53003001	Faith	Yu̶ yarã , yu̶ bairãrẽ bairo caãna , catu̶sari wãme mu̶jããrẽ ñiña : Jãã cũ̶ãrẽ Diopu̶re jãã mu̶jãã cajẽnibojaro jãã boya . Tãmurĩ marĩ Quetiupau̶ yaye queti nipetiropu̶ cajesanu̶cãpetiparore bairo ĩrã , jããrẽ mu̶jãã jẽnibojagarã . Tunu bairoa nipetiro camasã tiere tũ̶gorã , na caĩroaparore bairo ĩrã mu̶jãã jẽnibojagarã . Mu̶jãã , Jesucristo yaye quetire mu̶jãã caĩroajũ̶goricarorea bairo na cũ̶ã na caĩroapeere jãã boya .
47004014	Faith	Bairi cariape merẽ marĩ masĩña : Dios pu̶ame , Jesucristo cũ̶ cariacoamiatacũ̶ãrẽ cũ̶ catitunuo joroque cũ̶ caátatorea bairo jãã cũ̶ãrẽ jãã catiogu̶mi . Bairo jãã catiori bero mu̶jãã jĩcãrõã marĩ neágu̶mi cũ̶ caãno u̶mu̶recóopu̶ yua .
59005014	Recommendation	Tunu apei cariau̶ cũ̶ caãmata , ñubueri majãrẽ cajũ̶goãnarẽ na cũ̶ piiáto , “ Diopu̶re yu̶ na jẽnibojaáto , ” ĩ . Bairi na pu̶ame u̶se aceituna * mena cariau̶re cũ̶ tuu yaparori bero , marĩ Quetiupau̶ wãme mena ĩrĩ cũ̶ na cajẽnibojaro boya , cũ̶ camasĩrĩjẽ mena cariau̶re cũ̶ cacatioparore bairo ĩrã .
44007023	Description	“ Bairi yua , cabero cuarenta cũ̶marĩ majũ cũ̶gou̶ , israelita * majã cũ̶ ya poa macããna majũrẽ na ĩñau̶ ájũ̶goyupu̶ .
44023027	Violence	Judío majã pu̶ame ãni Pablore ñerĩ , cũ̶ pajĩãgamiñupã . Bairo na caátigamiatacũ̶ãrẽ , aperã , ‘ Romano majõcu̶ niñami , ’ na caĩrĩjẽrẽ tũ̶gori , yu̶ pu̶ame yu̶ ũ̶mu̶a mena cũ̶ yu̶ wiyou̶ etawu̶ .
44019029	Description	Aperã cũ̶ã tiere tũ̶gori , Efeso macã nipetiropu̶ mawijioroa awajacõã ñesẽãñuparã . Bairo na cabaiãno , na mena macããna jĩcããrã pu̶ame Gayo bairi Aristarco menarẽ na patirocapeayuparã . Mai , Gayo , Aristarcojãã Macedoniapu̶ macããna , Pablo baparã majũ ãñuparã . Bairo narẽ patirocapeari bero , wẽpũ̶rõ mena na tũ̶gã ásúparã ti macã macããna na caneñanucũrõ , teatropu̶ .
44003014	Sin	Jesús , ñe ũnie carorije caápei cũ̶ caãnimiatacũ̶ãrẽ , cũ̶rẽ cũ̶ cawiyoro mu̶jãã boepu̶ . Roro caácu̶ pu̶amerẽ cũ̶ cawiyorore mu̶jãã bowu̶ .
44015009	Faith	Dios marĩrẽ cũ̶ camairõrẽã bairo na cũ̶ãrẽ jĩcãrõ tũ̶ni na maiñami . Jesucristo mena na catũ̶goñatutuaro jũ̶gori na yeri na catũ̶goñarĩjẽ carorijere coseyupi .
46011028	Recommendation	Bairo cabairo jũ̶gori tocãnacãũ̶pu̶a na yeripu̶ catũ̶goñabeseparã niñama , marĩ Quetiupau̶ yaye macããjẽ pan , bairi u̶se oco cũ̶ãrẽ na caetiparo jũ̶goye mai .
46015058	Faith	Bairo cabairo jũ̶gori yu̶ yarã , caroaro jĩcãrõ tũ̶ni tocãnacã rũ̶mu̶a áticõã ninucũña . Marĩ Quetiupau̶ yaye macããjẽ paariquere nemojãñurõ jõpu̶ame átijũ̶gonutu ánája . Merẽ mu̶jãã masĩña marĩ Quetiupau̶ cũ̶ caĩñajoro cũ̶ yaye macããjẽrẽ marĩ caápata , cabu̶goroa ãna mee marĩ átiya .
46004016	Recommendation	Bairo yu̶ pũnaarẽ bairo mu̶jãã caãno jũ̶gori yua , yu̶ caátiãnorẽ bairo mu̶jãã cũ̶ã yu̶re ĩñacõrĩ caroaro mu̶jãã caátiãno yu̶ boya .
46001021	Faith	Nipetirijere caátimasĩ niñami Dios . Bairi mai ati u̶mu̶recóo macããna camasã na majũã na camasĩrĩjẽ mena cũ̶rẽ na camasĩrõ boesupi Dios . Bairo pu̶ame boyupi : “ Yu̶ yaye quetire na catũ̶gou̶saro jũ̶gori na yu̶ netõõgu̶ , ” ĩ cũjũ̶goyupi . Bairo Dios cũ̶ caĩmiatacũ̶ãrẽ , “ Cabu̶goro macããjẽ niña , ” ĩ tũ̶goñanucũñama aperã Diore camasĩẽna pu̶ame tie quetire .
60003001	Recommendation	Mu̶jãã , carõmia camanapũ̶ãcu̶na cũ̶ã , mu̶jãã manapũ̶ã na carotirore bairo caroaro ása . Na ĩroaya mu̶jãã manapũ̶ãrẽ . Caroaro cariape ãnajẽcu̶sa , jĩcããrã Diore caĩroaena caroaro jĩcãrõ tũ̶ni mu̶jãã caátiere ĩñarĩ cũ̶ na catũ̶gou̶saparore bairo ĩrã . Noa ũna na caquetibu̶ju̶rije mee , caroaro mu̶jãã caátiãnierẽ ĩñacõrĩ roque na cũ̶ã tũ̶gou̶sajũ̶gogarãma Jesucristore .
47005020	Recommendation	Bairi Jesucristo yaye quetire cabuerã , cũ̶ cacũrĩcãrã majũ jãã ãniña . Mu̶jããrẽ Dios cũ̶ majũã cũ̶ caátirotirijere , jãã jũ̶gori mu̶jããrẽ tore bairo átirotiyami : Dios mena bu̶su̶qũẽnoña . Cũ̶ mena jĩcã yericu̶narẽ bairo ãnajẽcu̶sa .
44002024	Description	Bairo cũ̶rẽ mu̶jãã caátimiatacũ̶ãrẽ , Dios pu̶ame cũ̶ catioyupi . Cariaricarã ãnana na caãnopu̶ caãnimiatacu̶re cũ̶ witio joroque cũ̶ ásupi Dios .
59002007	Sin	Nipetiro camasã , “ ¡ Jesucristo yarã niñama ! ” mu̶jããrẽ ĩñama . Bairi mu̶jãã pu̶ame cũ̶ wãme , caroa wãmerẽ cacũ̶gorã nimirãcũ̶ã , ¿ nopẽĩrã Jesucristo wãmerẽ caĩboyetiepenucũrã pu̶amerẽ na mu̶jãã boyati ?
54003003	Description	Caeticũmupairã , caãmeoqũẽpairã ũnarẽ na marĩ boetiya . Caroarã cañurã , canu̶cũ̶bu̶jarã , dinero cũ̶ãrẽ bu̶tioro majũ caĩroaena ũnarẽ na marĩ boya .
43004014	Grace	Ni ũcũ̶ atie oco yu̶ cajogarijere caetii pu̶ame pu̶gani cãrõ ñeme jipinemoetigu̶mi tunu . Cũ̶pu̶re cũ̶ yeripu̶ oco tutuaro cawitipetietore bairo yeri tũ̶goñatutuacõãnajẽ cũ̶ãrẽ cũ̶gocõã ninucũgu̶mi . Tie jũ̶gori caticõã ninucũgu̶mi tocãnacã rũ̶mu̶ — cõ ĩñupũ̶ Jesús .
62002005	Faith	Apei , ni jĩcãũ̶ ũcũ̶ pu̶ame caroaro cariape Dios yaye bu̶su̶riquere cũ̶ catũ̶gou̶saata , ñe ũnie ru̶saricaro mano caroaro Diore camaimasĩ majũ tuayami . Bairo marĩ caápata , Dios mena jĩcã majãrẽ bairo marĩ ãnigarã .
66016013	Description	Bairo cabairo ñiñajoroyawu̶ tunu . ¡ Tame , monstruo riseropu̶ , dragón * riseropu̶ , bairi na yau̶ profeta caĩtopai riseropu̶ , itiarã majũ wãtĩ yeri pũna witiwã na riseepu̶re yua ! Itiarã wãtĩã cañuena majũ ũmamu̶rẽ bairo cabaurã witiwã na riseepu̶re .
59002008	Recommendation	Marĩ Quetiupau̶ cũ̶ caroticũrĩqũẽ caãnimajũrĩjẽ atore bairo quetibu̶ju̶ya cũ̶ ya tutipu̶ : “ Mu̶ mena macããcũ̶rẽ cũ̶ maiña mu̶ rupau̶re mu̶ camairõrẽã bairo , ” ĩ quetibu̶ju̶ya . Bairi mu̶jãã pu̶ame tore bairo jeto mu̶jãã caápata , nipetiro camasã cabopacarãrẽ , bairi cadinerocu̶na cũ̶ãrẽ jĩcãrõrẽ bairo mairĩ , cariape caánarẽ bairo mu̶jãã ãnibujiorã .
47004005	Faith	Jãã pu̶ame , jãã majũã jãã caátiere na ĩroáto ĩrã mee , mu̶jããrẽ jãã quetibu̶ju̶netõnucũña . Jesucristo marĩ Quetiupau̶ jĩcãũ̶ã cũ̶ caãnierẽ quetibu̶ju̶rã jãã átinucũña . Bairi jãã pu̶ame mu̶jããrẽ capaabojarã , caju̶áti majãrẽ bairo jãã ãninucũña , Jesucristore jãã caĩñamairĩjẽ jũ̶gori yua .
46015033	Recommendation	Bairi mu̶jãã pu̶ame aperãrẽ ĩtoecoeticõãña . Jĩcãũ̶ cũ̶ caĩrĩcãrõ pu̶amata : “ Carorã camasã mena marĩ cabapacu̶pata , caroaro marĩ caátiãninucũmirĩqũẽrẽ marĩ masiriticoaya . ”
58013020	Grace	Dios pu̶ame caroaro yerijõrõ caãnajẽcu̶cu̶ niñami . Tunu bairoa marĩ Quetiupau̶ Jesucristore cariacoatacu̶ cũ̶ caãnimiatacũ̶ãrẽ , tunu cũ̶ catio joroque caátacu̶ niñami . Marĩrẽ , oveja * coteri majõcu̶re bairo caãcũ̶ , Jesús cũ̶ cariarique jũ̶gori cawãma wãme Dios cũ̶ yarãrẽ cũ̶ caátibojarique caãnicõãninucũpeere caãnorẽ bairo to tuao joroque caátacu̶ niñami Dios .
50001027	Recommendation	Atore bairo mu̶jããrẽ yu̶ caĩrĩjẽ caãnimajũrĩjẽ niña : Caroaro ãnajẽcu̶sa , Jesucristo yaye caroaro cũ̶ caquetibu̶ju̶cũrĩcã wãmerẽ bairoa . Bairi mu̶jãã tu̶pu̶ yu̶ caetaata , o yu̶ caápéricõãta cũ̶ãrẽ , atore bairi wãme mu̶jãã caãnierẽ yu̶ queti tũ̶gogaya : “ Filipo macããna pu̶ame Jesucristo yaye queti camasãrẽ cũ̶ canetõõrĩjẽrẽ jãnaena , jĩcã yericu̶narẽ bairo caroaro cariape cũ̶ carotirore bairo áticõã ninucũũparã tocãnacã rũ̶mu̶a .
46006014	Grace	Marĩ Quetiupau̶ Jesucristore cariacoatacu̶ cũ̶ caãnimiatacũ̶ãrẽ , cũ̶ catitunuo joroque ásupi Dios . Torea bairo marĩ cũ̶ã cariacoatana nimirãcũ̶ã , marĩ catitunuo joroque marĩ átigu̶mi Dios nocãrõ cũ̶ camasĩrĩjẽ jũ̶gori .
55001006	Recommendation	Bairi atore bairo mu̶rẽ yu̶ átirotiya : Mu̶ ru̶poa bui yu̶ wãmorĩrẽ mu̶ yu̶ cañigãpeorica watoa caroa mu̶ caátimasĩpeere Dios cũ̶ cajoriquere nemojãñurõ to bu̶tio joroque átiãnijũ̶goyecu̶sa .
60004006	Grace	Torecu̶na , marĩ ñicũ̶jãã cariaricarã ãnana cũ̶ãrẽ merẽ caroa queti Dios cũ̶ canetõõrĩqũẽrẽ na quetibu̶ju̶yupi Jesús , na cũ̶ã Espíritu Santo Dios Yeri mena na ãmarõ , na yerire na yasieticõãto ĩ . Bairãpu̶a , na cũ̶ã nigarãma camasã nipetirore cũ̶ caĩñabeseri rũ̶mu̶ caãno cũ̶ãrẽ . Na cũ̶ã jĩcãrõ tũ̶nia ĩñabese ecogarãma , camasã marĩrẽ bairo caãnana ãnirĩ .
46007023	Recommendation	Bairi mu̶jãã , Dios yarã , cũ̶ macũ̶ yucu̶pãĩpu̶ pajĩãecori cũ̶ cariarique nocãrõ pairo wapa jũ̶gori cũ̶ cabesericarã majũ mu̶jãã ãniña . Bairi noa ũna ati u̶mu̶recóo macããna camasãrẽ carotiepe ecorãrẽ bairo baieticõãña .
46010010	Recommendation	Tunu bairoa yasioropu̶ Diore roro ĩ bu̶su̶eticõãña . Jãã ñicũ̶jãã ãnana pu̶ame jĩcããrã yasioropu̶ roro ĩ bu̶su̶nucũñupã Diore . Tore bairo roro na caĩbu̶su̶rije jũ̶gori na riao joroque caácu̶ ángel * pu̶ame na pajĩãreyupi .
47002017	Faith	Bairãpu̶a capããrã aperã Dios yaye quetire quetibu̶ju̶ganucũñama , tie mena pairo wapatagarã . Jãã pu̶amea narẽ bairo jãã áperinucũña . Jesucristo yarã , Dios cũ̶ cajoricarã ãnirĩ , cũ̶ caĩñajoro caroaro cariape nu̶cũ̶bu̶gorique mena jãã quetibu̶ju̶nucũña .
45015001	Recommendation	Marĩ , Jesucristo mena tutuaro catũ̶goñatutuawẽpũ̶rã marĩ caãmata , aperã catũ̶goñatutuawẽpũ̶ẽnarẽ na ju̶ána , marĩ majũã catũ̶goñatutuawẽpũ̶ẽnarẽ bairo tũ̶goñarĩqũẽ cu̶tirotiya . Marĩ majũã marĩ caátijesorije ũnie jetore áperirotiya .
50002024	Faith	Bairo ãmeacã cũ̶ jogamicũ̶ã , Dios cũ̶ caborore bairo yu̶ cũ̶ã jicoquei mu̶jãã tu̶pu̶ yu̶ atíga ñitũ̶goñaña .
66007001	Description	Tiere ĩñarĩ bero , tunu ñiñajoroyawu̶ ángelea * majã baparicãnacãũ̶ majũrẽ . Na pu̶ame baparicãnacã jopee u̶mu̶recóo jopeerire nucũwã . Bairo nucũrã , na pu̶ame wĩnorẽ carotimasĩrã ãma . Wĩnorẽ ati yepa nipetiropu̶re papurotiema . Ria capairiyapu̶ cũ̶ãrẽ papurotiema . Yucu̶ ati yepa caãnie cũ̶ãrẽ papueta rotiema . Wĩno capapubujiopeere tunuo nu̶cõpeyocõãwã yua .
60004003	Sin	Nocãrõ yoaro jĩcã yu̶tea cãrõ Diore camasĩẽna na caátiãnorẽ bairo mu̶jãã cũ̶ã roro mu̶jãã átiãmu̶ . Carorije macããjẽ mu̶jãã rupau̶ cabori wãme ũnie jetore mu̶jãã átiãninucũwũ̶ . Bose rũ̶mu̶ caãno nu̶cũ̶bu̶goricaro mano roro majũ mu̶jãã awajañesẽãnucũwũ̶ . Ti rũ̶mu̶ caãno cacũmuorĩjẽrẽ nocãrõ pairo etinetõrĩ roro mu̶jãã cũmunucũwũ̶ . Tunu bairoa camasã na cawericarã ũna carorãrẽ na mu̶jãã ĩroanucũwũ̶ .
66011005	Violence	Narẽ , noa ũna roro na capajĩãgaata , na risero cawitiri peero , peero mena na joerecõãgarãma . Ti peero na riseropu̶ cawitiri peero uwiomajũcõãwũ̶ . Na wapana ũnarẽ cajoeremajũcõãrĩ peero ãmu̶ . Bairi ti peero mena riagarãma noa ũna na pu̶garãrẽ roro capajĩãgarã pu̶ame yua .
44023005	Recommendation	Bairo na caĩrõ tũ̶go , atore bairo na ĩñupũ̶ : -- Yu̶ yarã , yu̶ masĩẽtĩãpũ̶ ãni sumo sacerdote cũ̶ caãnierẽ . Masĩpu̶a , bairo cũ̶ ñietibujioatacu̶ . Dios yaye bu̶su̶rica tutipu̶ cũ̶ãrẽ atore bairo ĩña : “ Mu̶jãã ya macã macããcũ̶ quetiupau̶re roro qũĩẽtĩcõãña , ” ĩña — na ĩñupũ̶ .
66022015	Sin	Aperã carorã catũ̶goñamasĩẽna roque ti macãrẽ jããmasĩẽtĩgarãma . Ti macã jũ̶goyepu̶a tucõãgarãma . Carorije cũmuañe ũnierẽ , na rupau̶ caborore bairo caátiepepairã , camasãrẽ capajĩãpairã , wericarãrẽ caĩroapairã , ĩtopairiquere caborã ãnirĩ tie jetore caátiãninucũpairã cũ̶ã ti macãrẽ jããmasĩẽtĩgarãma .
66002014	Sin	‘ Bairo caroaro mu̶jãã caátiãnimiatacũ̶ãrẽ , bairopu̶a , peeto ũnoa niña roro mu̶jãã caátiãnierẽ yu̶ caquetibu̶ju̶pee . Ati wãmerẽ roro mu̶jãã átinucũña : Mu̶jãã mena macããna jĩcããrã wãtĩ Balaam * cawãmecu̶cu̶ cũ̶ caátirotirore bairo roro majũ carorije macããjẽrẽ átiãninucũñama . Na , Balaam yaye bueriquere capitigaenarẽ na mu̶jãã qũẽnocũnucũña . Cũ̶ , Balaam pu̶ame apei Balac * cawãmecu̶cu̶re roro israelita majãrẽ na ĩto rotiyawĩ tirũ̶mu̶pu̶re . Atore bairo qũĩtorotiwĩ israelita majãrẽ : “ Diore netõnu̶cãgu̶ , camasã na cawericarã na jũ̶gũẽãrẽ na canuniataje waibu̶toa riire na majũrẽã na u̶garotiya . Tunu bairoa na rupau̶ caborore bairo na majũ rupau̶ mena na átiepeáto , ” qũĩ bu̶su̶jãwĩ Balaam , Balare .
53001003	Faith	Yu̶ yarã , yu̶ bairãrẽ bairo caãna , jĩrĩãjãñurõ Dios mena mu̶jãã tũ̶goña tutuanemonucũña . Tunu bairoa tocãnacãũ̶pu̶a mu̶jãã caãmeomairĩjẽ cũ̶ã jĩrĩãjãñurĩ to ãninemo joroque mu̶jãã átiya . Bairi jãã pu̶ame tiere tũ̶goñarĩ , “ Mu̶ ñujãñuña jãã mena , ” Diore jãã ĩnucũña , tore bairo cajẽninucũpee jããrẽ cañurõ caãno jũ̶gori .
46012002	Sin	Merẽ atiere mu̶jãã masĩrã : Mai , Jesucristo yaye quetire catũ̶gou̶sarã mu̶jãã caãniparo jũ̶goye roro wericarã jũ̶gũẽãrẽ caĩtoecorã majũ mu̶jãã ãnimiwũ̶ . Cacaapee ĩñaena wericarã ũna cabu̶su̶enarẽ na mu̶jãã ĩroanucũwũ̶ .
49005025	Recommendation	Jesucristo pu̶ame marĩ , cũ̶rẽ caĩroari poa macããnarẽ marĩ mairĩ , marĩ netõõgu̶ riayupi . Torea bairo mu̶jãã cũ̶ã canu̶moacu̶na bu̶tioro na maiña mu̶jãã nu̶moarẽ .
45012017	Recommendation	Noa ũna mu̶jããrẽ roro na caáto , mu̶jãã cũ̶ã roro na átiãmeeticõãña . Caroaro átiãnajẽcu̶sa , noa ũna mu̶jããrẽ na bu̶su̶paietio joroque ĩrã .
60005006	Recommendation	Bairi Diore cabaibotiorãrẽ bairo baieticõãña . “ Dios netõrõ jãã masĩña , ” ĩ tũ̶goñaeticõãña . “ Dios jeto jĩcãũ̶ã masĩñami , ” ĩ tũ̶goñacõãña cariapea . Bairo ĩ tũ̶goñarĩ caroaro mu̶jãã caãmata , Dios pu̶ame cũ̶ caborica yu̶tea caetaro rotimasĩrĩqũẽ majũrẽ mu̶jãã jogu̶mi .
44014017	Grace	Bairo na caátiere ẽñotaetimicũ̶ã , cũ̶ caãnajẽ cu̶tiere nipetiro camasãrẽ na ĩñoñupĩ . Cũ̶ , nipetirore caroaro na ácu̶ , caocarije joyupi . Tunu bairoa oterique cũ̶ã to rícacu̶tio joroque ásupi . Bairo cũ̶ caátie jũ̶gori , camasã cũ̶ã na riaetio joroque ásupi . Tunu bairoa u̶seanirõ na ãnio joroque na ásupi Dios — na ĩ quetibu̶ju̶yupu̶ Pablo .
54003011	Recommendation	Torea bairo na nu̶moa cũ̶ã caroaro na caãnajẽcu̶to ñuña . Camasã na canu̶cũ̶bu̶gorã carorije ocayojaye bu̶su̶pairique ũnie mána na ãmarõ na nu̶moa cũ̶ã . Tunu bairoa nu̶cũ̶bu̶gorã nipetiro na cabu̶su̶ri wãmerẽã bairo jĩcãrõ tũ̶ni caána ũna rõmirĩ na ãmarõ .
66002021	Sin	Yu̶ pu̶ame merẽ cõrẽ yoaro ñiñacote ãnimiña , roro cõ caátiere yapapuari Dios mena cõ cabu̶su̶qũẽnopeere bori yua . Cõ pu̶ame tore bairo átigaetiri , cõ caátiãnierẽ jãnagaetiyamo . Roro cõ rupau̶ caborore bairo caũ̶mu̶a mena cõ caátiepenucũrĩjẽ cũ̶ãrẽ jãnagaetiyamo .
44012020	Description	Mai , Herodes pu̶ame Tiro , bairi Sidón macãã macããna mena asiajãñuñupũ̶ . Bairo asiari , cũ̶ ya yepa macããjẽ u̶gariquere na jorotiesupu̶ . Bairi na pu̶ame cũ̶ mena ãmeo bu̶su̶qũẽnogarã , jĩcãrõrẽ bairo tũ̶goñarĩ , “ Cũ̶tu̶ marĩ bu̶su̶rároa , ” ĩ tũ̶goñañuparã . Bairi Blasto cawãmecu̶cu̶ , Herodes roca carotimasĩ caãnimajũũ̶rẽ , “ Jããrẽ mu̶ ju̶bu̶su̶bojagu̶ , ” qũĩñuparã .
43008049	Sin	Bairo na caĩtutiro tũ̶go , atore bairo na ĩwĩ Jesús : -- Cawãtĩ cũ̶gou̶ mee yu̶ ãniña . Yu̶ Pacu̶ roquere cũ̶ nu̶cũ̶bu̶gou̶ yu̶ átiya . Mu̶jãã pu̶ame roque yu̶ caátiere ĩñarã , “ Carorijere caácu̶ niñami , ” yu̶ mu̶jãã ĩnucũña .
43006018	Description	Bairo jãã capẽña atípau̶ , wĩno bu̶tioro papu jũ̶goapu̶ . Bairi oco turi paca majũ jabewu̶ .
45008018	Faith	Ati yepapu̶ ãna , roro popiye marĩ cabainucũrĩjẽ mena quetibu̶ju̶ cõñamasĩã mano u̶mu̶recóo caroaro caãnopu̶ caroare Dios marĩ cũ̶ cajopee menarẽ . Bairo ati yepapu̶ roro popiye baimirãcũ̶ã , cabero caroaro majũ marĩ ãnicõã ninucũgarã Jesucristo mena yua .
62002012	Grace	Yu̶ pũnaarẽ bairo caãna , mu̶jããrẽ yu̶ woajoya atiere : Dios , cũ̶ macũ̶ Jesús yucu̶pãĩpu̶ cũ̶ cariarique jũ̶gori , mu̶jãã carorije wapare cũ̶ camasiriyobojaricarã mu̶jãã cũ̶ã mu̶jãã caãnoi , atiere mu̶jãã yu̶ woajoya .
55001009	Grace	Dios pu̶ame roque merẽ cũ̶ canetõrĩcãrã marĩ ãniña . Bairo marĩ netõrĩ yua , cũ̶ yarã caroarã caãniparã majũ marĩ beseyupi . Marĩ caroaro marĩ caátie jũ̶gori mee , cũ̶ pu̶ame jĩcã nu̶gõã caãnijũ̶goripau̶pu̶a cũ̶ cabojũ̶goricaro jũ̶gori marĩ beseyupi . Tunu bairoa Jesucristo jũ̶gori bu̶tioro marĩ mairĩ , marĩ beseyupi . Merẽ ati u̶mu̶recóo caãniparo jũ̶goyepu̶a marĩrẽ camaijũ̶goricu̶ niñami Dios .
43019006	Violence	Bairo Jesús cũ̶ cawitietaro ĩñarã , sacerdote * majã quetiuparã , bairi templo * ñubuerica wii cacotebojari majã mena atore bairo ĩ awajajũ̶gowã : — ¡ Yucu̶pãĩpu̶ cũ̶ papuaturotiya ! ¡ Yucu̶pãĩpu̶ cũ̶ papuaturotiya ! Bairo na caĩawajaro , Pilato pu̶ame atore bairo na ĩwĩ : -- Mu̶jãã majũ cũ̶ neátí , yucu̶pãĩpu̶ cũ̶ papuaturocarájá . Yu̶ pu̶ame di wãme ũno rorije cũ̶ caátibuicu̶taje cũ̶ yu̶ bócaetimajũcõãña — na ĩwĩ .
60001010	Grace	Merẽ tirũ̶mu̶pu̶a masĩrĩ majã profeta * majãrẽ na quetibu̶ju̶yayupi Dios , cañuu̶ ãnirĩ caroa wãme camasã cũ̶ yarã caãniparãrẽ cũ̶ caátipeere . Mu̶jãã cũ̶ãrẽ tiere jou̶ átiyami yua ãmerẽ . Bairo Dios na cũ̶ caĩquetibu̶ju̶miatacũ̶ãrẽ , tirũ̶mu̶pu̶re profeta majã caroaro masĩpeyoesupa mai . Torena , tiere buemasĩnemoñupã Dios marĩ cũ̶ canetõõpeere .
63001007	Sin	Ati u̶mu̶recóopu̶re capããrã ãniñesẽãñama camasãrẽ caĩtoñesẽãrĩ majã . Na pu̶ame Jesucristo ati yepapu̶ marĩrẽ bairo ati rupau̶ cacũ̶gou̶ majũ cũ̶ caatájere camasãrẽ na quetibu̶ju̶etinucũñama . Bairi ni ũcũ̶ tore bairo caĩquetibu̶ju̶ecu̶ pu̶ame caĩtopai , Jesucristo wapacu̶ ũcũ̶ majũ niñami .
44024005	Sin	Ãni , Pablo cawãmecu̶cu̶ jãã judío majã nipetirore bu̶tioro quetibu̶ju̶ patowãcõmawijio ñesẽãnucũñami . Bairo cũ̶ caáto jũ̶gori , jĩcãrõrẽ bairo tũ̶goñarĩ jãã ãnimasĩẽtĩña . Tunu bairoa ‘ nazarenos ’ na caĩrĩ poa ricaati catũ̶goñarãrẽ cajũ̶goátiãcũ̶ niñami .
54003016	Grace	Cariape merẽ pu̶gani cãrõ tũ̶goñarĩcãrõ mano atore bairo marĩ masĩña . Camasã na camasĩẽtãjẽ Dios yaye buerique nocãrõ caãnimajũrĩjẽ niña : Jesucristo ati yepapu̶re etau̶ , marĩrẽ bairo ati rupau̶ mena ñajãwasoari etayupi . Bairo ati rupau̶ nimicũ̶ã , Espíritu Santo mena cayericu̶cu̶ ãnirĩ ñe ũnie cawapa cũ̶goecu̶ majũ tuayupi Dios cũ̶ caĩñajoro . Bairo cũ̶ caãno tunu u̶mu̶recóo macããna Dios cũ̶ caqũẽnorĩcãrã ángelea * majãrẽ caju̶átiecoricu̶ majũ ãñupĩ . Bairi tie quetire catũ̶gou̶saricarã tocãnacã camasã poari na quetibu̶ju̶yupa tie quetire . Tie quetire tũ̶gori nipetiropu̶ ati u̶mu̶recóo macããna jĩcããrã cariape tũ̶gou̶sayupa camasã . Tunu bairoa Jesucristore Dios pu̶ame cũ̶ neásúpi cũ̶ ya pau̶ nocãrõ caroaro caãnopu̶ tunu . Merẽ atiere cariape marĩ masĩña . Cabu̶goro macããjẽ quetibu̶ju̶rique mee niña .
66016021	Violence	Tunu bairoa u̶mu̶recóopu̶i caatíe oco weta cuiri cayu̶su̶arije ati yepa nipetiropu̶ wẽwũ̶ . Tie pu̶ame cuarenta kilos cãrõ netõrõ canu̶cũ̶rĩ cuiri majũ wẽwũ̶ camasã buire . Bairo roro majũ tie narẽ cawẽpearo ĩñarĩ yua , camasã pu̶ame Diore rorije majũ cũ̶ tutimacãwã . Roro majũ na átibuitipacowĩ Dios ti macã capairi macã ãnatõ macããnarẽ yua .
61003013	Faith	Torena , marĩ roque cawãma u̶mu̶recóo , cawãma yepare coterã marĩ baiya . Marĩ Pacu̶ pu̶ame , “ Ti u̶mu̶recóore rocari bero , ape u̶mu̶recóo yu̶ qũẽnogu̶ tunu . Topu̶ nigarãma yu̶ yarã , ” cũ̶ caĩjũ̶goyeticũrĩcãrõrẽ bairo cũ̶ caátipeere cayurã ãnirĩ marĩ uwietigarã ti rũ̶mu̶ caetaro . Cawãma u̶mu̶recóo pu̶ame cañurĩ u̶mu̶recóo caroaro jeto ãna u̶mu̶recóo nigaro .
66006014	Description	Jõbui u̶mu̶recóo cũ̶ã yasicoapu̶ . Baunemoepũ̶ . Jĩcã pũrõ papera pũrõãcãrẽ tunua yasioricarore bairo jicoquei yasicoápú̶ . Bairi ũ̶tã yucu̶ ati yepa caãnie , ria capairiyapu̶ caãnie yucu̶ poari cũ̶ã yugui wu̶peticoápú̶ . Aperopu̶ jeto tie nipetiro wu̶u̶etanu̶cãpeticoápú̶ .
58010010	Grace	Jesús pu̶ame cũ̶ pacu̶ Dios cũ̶ carotirore bairo ásupi . Bairo átiri , cũ̶ majũã jĩcãnia yucu̶pãĩpu̶ riayupi . Pu̶gani cãrõ cũ̶ carianemorõ boesupa camasã na canetõpeere . Tore bairo Jesús cũ̶ caátie jũ̶gori , cũ̶ yarã caroarã majũ marĩ ãnio joroque ásupi Dios .
52001002	Faith	Bairi tunu tocãnacãnia , “ Dios , jãã mena mu̶ ñujãñuña , ” jãã ĩnucũña , caroaro mu̶jãã caátiãnie quetire tũ̶gori . Bairo tũ̶gori , bu̶tioro Diopu̶re mu̶jããrẽ jãã jẽnibojanucũña .
66006004	Violence	Bairo cũ̶ caĩrõ ĩñajou̶ , ñiñabócawu̶ apei caballo cajũãũ̶ majũrẽ . Cũ̶ bui capesau̶ cũ̶ãrẽ cũ̶ ñiñawũ̶ . Caballo bui capesau̶ pu̶ame ati u̶mu̶recóo macããna yerijõrõ na caãnierẽ ẽmamasĩrĩqũẽ catutuarijere cũ̶ jowĩ . Camasã tocãnacãũ̶pu̶a na majũã ãmeo pajĩãõ joroque átajere masĩwĩ . Yise capairipãĩ majũrẽ cũ̶ jowĩ .
54006001	Recommendation	Apeyera tunu , noa ũna paacoteri majãrẽ bairo caãna na quetiuparãrẽ caroaro cariape nu̶cũ̶bu̶gorique mena na na ĩroáto . Bairo caroaro átiãnajẽrẽ na caátiãmata , ni jĩcãũ̶ ũcũ̶ marĩ Quetiupau̶ Dios ya wãmerẽ bu̶su̶paietigu̶mi . Tunu bairoa marĩ yaye , marĩ caquetibu̶ju̶rije cũ̶ãrẽ roro ĩ bu̶su̶paietigu̶mi .
51003009	Recommendation	Cajũ̶goyepu̶ roro mu̶jãã caátiga nucũñamirĩqũẽrẽ cajãnacõãrĩcãrã ãnirĩ ãmerẽ yua ãmeo ĩtoepeeticõãña .
66002020	Sin	‘ Bairo caroaro mu̶jãã caátiãnie caãnimiatacũ̶ãrẽ , jĩcã wãme nicõãña mu̶jããrẽ yu̶ caĩpee . To caãcõ Jezabel cawãmecu̶core cõ mu̶jãã qũẽnocũña . Aperopu̶ cõ mu̶jãã árotietiya . Cõ pu̶ame , “ Dios cũ̶ caquetibu̶ju̶rotijorico yu̶ ãniña , ” ĩmiocũ̶ã , cõ cabuerije mena , yu̶ yarã , yu̶ yaye quetire caquetibu̶ju̶rãrẽ na ĩtonucũñamo . Na rupau̶ caborore bairo roro na rupau̶ mena na átiepeo joroque na ĩtonucũñamo yu̶ yarãrẽ . Tunu bairo wericarã na jũ̶gũẽãrẽ na cajorije waibu̶toa riire , “ Mu̶jãã majũ cũ̶ã u̶gaya tiere . Tie u̶gaata , ñujãñuña , ” na ĩtoquetibu̶ju̶nucũñamo . Tie , bairo cõ caĩto quetibu̶ju̶rijere yu̶ boetiya .
48003008	Grace	Merẽ baipu̶a Dios cajũ̶goyepu̶a judío majã caãmerã cũ̶ãrẽ , cũ̶ mena na catũ̶goñatutuarije jũ̶gori ñe ũnie cawapa cũ̶goenarẽ bairo cũ̶ caĩñapeere cũ̶ ya tutipu̶ quetibu̶ju̶ cũweyocõãñupĩ . Atore bairo caroa quetire qũĩ quetibu̶ju̶ jũ̶goyeticũñañupĩ Dios marĩ ñicũ̶ Abraham ãnacũ̶rẽ : “ Tocãnacãũ̶pu̶a masapoari macããnarẽ mu̶rẽ bairo yu̶ mena na catũ̶goñatutuarije jũ̶gori caroarã ñe ũnie cawapa cũ̶goena na ãnio joroque na yu̶ átigu̶ , ” qũĩ quetibu̶ju̶ jũ̶goyetiyupi Dios Abrahãrẽ .
58012005	Recommendation	¿ Dios , mu̶jãã cũ̶ pũnaa majũrẽ bairo caãnarẽ mu̶jãã cũ̶ caĩbeyoriquere merẽ mu̶jãã masiriticoati ? Cũ̶ ya tutipu̶ atore bairo ĩ woaturotiyupi Dios : “ Macũ̶ , ĩñateeticõãña mu̶ yu̶ cabeyorijere . Mu̶rẽ yu̶ catutiri rũ̶mu̶ caãno tiere tũ̶gori u̶searitieticõãña .
58013017	Recommendation	Torena , mu̶jããrẽ carotiri majãrẽ caroaro mena na yu̶ya . Caroaro mena na carotirijere ása . Na pu̶ame yerijãrĩcãrõ mano caroaro ĩñacotenucũñama mu̶jããrẽ . “ Marĩ paarique cũ̶ãrẽ ĩñabesegu̶mi Dios , ” ĩ tũ̶goñarĩ , tore bairo átinucũñama mu̶jããrẽ carotiri majã pu̶ame . Bairi mu̶jããrẽ carotiri majã na caĩñajesoparo ñurõ caroaro mena na paabojanucũña . Mu̶jãã capaarijere na ĩñajesoetio joroque ápericõãña . Bairo mu̶jãã caápericõãta , ñe ũnierẽ caáperãrẽ bairo mu̶jãã tuabujiorã .
44013019	Description	Cabero Canaán yepare na caetaro , ti yepa macãã poari jĩcã wãmo peti pu̶ga pẽnirõ cãnacã poa majũrẽ na pajĩãre rotiyupu̶ , ti yepare marĩ ñicũ̶jãã ãnanarẽ na jogu̶ .
54006003	Faith	Timoteo , atie yu̶ caquetibu̶ju̶rije nipetirijere na bueri , na mu̶ quetibu̶ju̶wa : Ni jĩcãũ̶ ũcũ̶ ricaati quetibu̶ju̶riquere caquetibu̶ju̶nucũũ̶ cũ̶ caãmata , o caroa cañurĩjẽ marĩ Quetiupau̶ Jesucristo yaye quetire caboecu̶ cũ̶ caãmata , cañuecũ̶ niñami . Tunu bairoa Jesucristo yaye macããjẽ caroaro marĩ caátiãnipee quetibu̶ju̶rique macããjẽ cũ̶ãrẽ caboecu̶ cũ̶ caãmata , cañuecũ̶ niñami .
63001010	Recommendation	Bairi , “ Jesucristo cũ̶ caquetibu̶ju̶rique netõjãñurõ caãnimajũrĩjẽrẽ yu̶ masĩña , ” caĩbotiou̶ ũcũ̶ mu̶jããrẽ cũ̶ caĩñau̶ etaáta , caroaro mena cũ̶ bocá , cũ̶ jẽnirĩ , mu̶jãã ya wiipu̶ cũ̶ qũẽnoeticõãña .
47001005	Grace	Jesucristo yarã ãnirĩ popiye cũ̶ cabairicarorea bairo popiye marĩ bainucũña . Bairo nocãrõ popiye marĩ catãmu̶orõ cãrõã marĩ catũ̶goñatutuapee cũ̶ãrẽ marĩ jonucũñami .
65001011	Sin	¡ Roro bopacooro baigarãma caĩtopairi majã ! Na pʉame Caín ãnacʉ̃ cʉ̃ cabaiyarica wãmerẽ bairo na cʉ̃ã roro bainucũñama . Tunu apei Balaam * ãnacʉ̃rẽ bairo dinero jetore cabonetõrã ãnirĩ yua , Dios cʉ̃ caborore bairo áperinucũñama . Tunu apei Coré ãnacʉ̃rẽ bairo na quetiuparãrẽ na baibotionucũñama . Tore bairo na cabairije wapa jʉ̃gori roro na baiyasio joroque na átigʉmi Dios .
65001010	Sin	Aperã caĩtopairi majã pʉame roque na caĩñañaetĩẽ ũnie , Diotʉ macããjẽrẽ roro ĩbʉsʉepenucũñama . Apeyera masĩẽtĩmirãcʉ̃ã , waibʉtoa catʉ̃goñarĩqũẽ mána na camasĩrõrẽ bairo na camasĩrĩjẽ ũnie pʉamerẽ na majũã na rupaʉ macããjẽ carorijere átinucũñama . Torena , na majũã yua , cayasiparãrẽ bairo tuanucũñama , roro na caátie jʉ̃gori .
58011007	Faith	Apei , Noé ãnacũ̶ cũ̶ã Dios mena cũ̶ catũ̶goñatutuarije mena netõñupĩ . Mai , Dios pu̶ame cũ̶ quetibu̶ju̶yupi Noérẽ caĩñaña manie cabaipeere . Tie cabaipeere ĩñaetimicũ̶ã , caãnorẽ bairo tũ̶gori , cũmua capairicare qũẽnoñupĩ , cũ̶ pũnaa mena cabaipeere netõgu̶ . Tunu bairoa Dios mena cũ̶ catũ̶goñatutuarije jũ̶gori camasã ati u̶mu̶recóo macããna cũ̶ caãni yepa caãna Diore caĩroaenarẽ , “ Mu̶jãã yasicoagarã , ” na ĩ quetibu̶ju̶miñupĩ Noé . Bairi yua , ati yepa caruaripau̶re netõõcoasupa Noéjãã Dios mena cũ̶ catũ̶goñatutuarije jũ̶gori .
58009006	Description	Bairo ti wii macããjẽ tore bairo caroaro qũẽnorĩcãrõ caãnoi , ti wii caãnijũ̶gori aru̶are jããetanucũñuparã , na cañubuerije macããjẽrẽ átigarã sacerdote majã .
44007051	Sin	Ĩ yaparo , atore bairo na ĩnemoñupũ̶ tunu : “ Mu̶jãã Dios cũ̶ caĩrĩjẽrẽ mu̶jãã botiomajũcõãña . Mu̶jãã yeripu̶ Diore camasĩgaenarẽ bairo majũ mu̶jãã ãniña . Mu̶jãã ãmoo ope cũ̶ã tũ̶gomasĩẽtĩña Dios yaye quetire . Tunu bairoa Espíritu Santo cũ̶ camasĩõgarijere mu̶jãã átigaetiya . Mu̶jãã ñicũ̶jãã ãnanarẽã bairo mu̶jãã ãnicõãña mai mu̶jãã cũ̶ã .
54001009	Sin	Bairi tocãnacã wãme roticũrĩqũẽ caátiãnierẽ marĩ tũ̶goñanemoto . Caroaro camasã caátiãni majãrẽ popiye na tãmu̶o joroque na áperiya . Carorã roquere torea bairo átimasĩña . Ati wãme rorije caána roquere popiye na tãmu̶o joroque na átiya roticũrĩqũẽ : Roro caasiapairã , roro cabaibotiopairã , cañuena , carorije macããjẽrẽ caána , Diore boetiri Dios yaye bueriquere canu̶cũ̶bu̶goena , na pacu̶ , na paco cũ̶ãrẽ capajĩãrepairã , aperã capajĩãrĩ majã ũnarẽ popiye na baio joroque caátie niña .
46005009	Recommendation	Ape carta yu̶ cawoarica cartapu̶re mu̶jããrẽ atore bairo ñi quetibu̶ju̶ woajowu̶ : “ Na rupau̶ mena roro caátiepepairã mena bapa cu̶pericõãña , ” ñi quetibu̶ju̶ woajomiwũ̶ .
48001015	Grace	Bairo cabai yu̶ caãnimiatacũ̶ãrẽ , merẽ Dios pu̶ame yu̶ cabuiaparo jũ̶goyepu̶a yu̶ besecõãñupĩ . Bairo yu̶ beseri yua , nocãrõ yu̶re camai ãnirĩ , cũ̶ yau̶ yu̶ ãnio joroque yu̶ ámi . Cũ̶ majũ cũ̶ caborore bairo yu̶ beseyupi .
45007015	Description	Yu̶a , yu̶ caátigarije caroa ũnierẽ yu̶ áperinucũña . Apeye carorije caátiamanipee ũnie pu̶ame roquere yu̶ átinucũña . Bairo yu̶ caátinucũrĩjẽrẽ dope bairo ñi masĩẽtĩña . ¿ Dopẽĩ tore bairo yu̶ átibaucu̶ti ?
61003018	Faith	Bairo pu̶ame roque ása : Marĩ Quetiupau̶ , marĩrẽ canetõõrĩcũ̶ Jesucristore jõjãñurõ nemorõ cũ̶ camasĩnemopee niña mu̶jããrẽ nipetiri wãme cũ̶ camasã cu̶tiãnierẽ . Tunu bairoa nemojãñurõ ãmeo mainemoña . Bairi yua , cũ̶rẽ marĩ cabasapeorije petietigaro . Ãme , ape rũ̶mu̶ cũ̶ãrẽ nicõã ninucũgaro . Bairoa to baiáto . Tocãrõã niña atie queti yu̶ cawoaturije . ﻿
46004010	Description	Jãã pu̶ame Cristo yaye quetire jãã caquetibu̶ju̶rije jũ̶gori cabu̶goro macããna camasĩẽnarẽ bairo jãã tuaya camasã na caĩñajoro . Mu̶jãã roque Cristo nocãrõ cañuu̶ jũ̶gori catũ̶goñamasĩrã majũrẽ bairo mu̶jãã tuaya na caĩñajoro . Tunu bairoa jãã pu̶ame catũ̶goñatutuawẽpũ̶ẽna jãã caãnimiatacũ̶ãrẽ , mu̶jãã pu̶ame catũ̶goñatutuarã majũ mu̶jãã ãniña . Jããrẽ camasã jãã ĩñatejãñuñama . Mu̶jãã pu̶ame roquere caroaro nu̶cũ̶bu̶goro mena mu̶jãã ĩñanucũñama .
60005009	Faith	Dios mena mu̶jãã catũ̶goñatutuãnierẽ jãnaeticõãña . Bairoa marĩ Quetiupau̶ Jesucristo mena tũ̶goñatutuacõãña . Wãtĩ cũ̶ cabu̶su̶jãrĩjẽrẽ jĩcã wãmeacã ũno tũ̶gou̶saeticõãña . Tore bairo jeto popiye baiyama nipetiro ati u̶mu̶recóopu̶re Diore catũ̶gou̶sari majã mu̶jããrẽ bairo cabairã , mu̶jãã yarã cũ̶ã . Merẽ tiere mu̶jãã masĩña .
51003022	Recommendation	Mu̶jãã , paabojari majã cũ̶ã , mu̶jãã quetiuparã ati yepa macããna na caĩrĩjẽ nipetirijere tũ̶gou̶saya . Paabojari majã jĩcããrã caroaro paayama na quetiuparã na caĩñajoro , jãã mena na u̶seaniáto , ĩrã . Bairo caroaro paamirãcũ̶ã , cabero na caĩñaeto pu̶amerẽ paaetiyama . Narẽ bairo baieticõãña . Mu̶jãã pu̶ame roque marĩ Quetiupau̶ yaye quetire ĩroari tocãnacã rũ̶mu̶ jĩcãrõ tũ̶nia ape wãme tũ̶goñarĩcãrõ mano na tũ̶gou̶saya .
66017012	Description	“ Apeyera tunu pu̶ga wãmo petiro cãnacã jawii mu̶ caĩñaataje pu̶ame aperã quetiuparã pu̶ga wãmo petiro cãnacãũ̶ caãnarẽ cõñarõ baiya . Na pu̶ame mai quetiuparã reyre bairo jããẽtĩñama . Bairãpu̶a quetiuparã reyre bairo na cajããrĩ rũ̶mu̶rẽ jĩcã hora cãrõã rotimasĩgarãma . Torea bairo monstruo cũ̶ã na mena jĩcãrõ yoaro mea rotimasĩgu̶mi .
46002012	Grace	Bairi marĩ pu̶ame roquere ati u̶mu̶recóo macããna yeri pũna ũnie meerẽ marĩ jowĩ Dios . Cũ̶ Yeri Espíritu Santo majũrẽ marĩ jowĩ . Cũ̶ pu̶ame nocãrõ cañuu̶ ãnirĩ tore bairo cũ̶ Yeri majũrẽ marĩ jowĩ , cũ̶ yaye macããjẽrẽ marĩ camasĩparore bairo ĩ .
59005001	Recommendation	Mu̶jãã , cadinero cũ̶gonetõrĩ majã , tame , tũ̶goya yu̶ caĩrĩjẽrẽ : ¡ Popiye mu̶jãã cabaipeere tũ̶goñarĩ yapapuarotiya ! ¡ Bu̶tioro otiricaro cãrõ tũ̶goña yapapuaya !
66002010	Recommendation	Bairi roro popiye bopacooro mu̶jãã cabaipeere tũ̶goña uwieticõãña . Baipu̶a , wãtĩ preso jorica wiipu̶ mu̶jãã mena macããna jĩcããrãrẽ na cũreo joroque na átigu̶mi . Dope bairo nipetiro mu̶jãã caátiãnierẽ masĩgu̶ , wãtĩ tore bairo átigu̶mi . Bairãpu̶a , pu̶ga wãmo cãnacã rũ̶mu̶a popiye bopacooro mu̶jãã tãmu̶ogarã . Bairi tocãnacã rũ̶mu̶a caroaro jĩcãrõ tũ̶ni jeto Dios mena áticõã ninucũña mu̶jãã cariari rũ̶mu̶pu̶ yua . Bairo mu̶jãã caátimasĩrõ , yu̶ pu̶ame tie wapa caticõãnajẽ yeri caroa majũrẽ mu̶jãã yu̶ jogu̶ .
54006011	Recommendation	Mu̶ roque , Timoteo , Dios yau̶ ãnirĩ nipetiri wãme cadinero u̶garipeanucũrã na cabaiãnajẽ cu̶tiere bairo baieticõãña . Atore bairo pu̶ame ãnajẽcu̶sa : Cariape átiãnajẽ jetore átiãña . Tunu Dios cũ̶ caborore bairo mu̶ caátipee jetore átiãnajẽcu̶sa . Jesucristo mena tũ̶goñatutuacõãña . Caroaro camasãrẽ na maiña . Roro popiye tãmu̶omicũ̶ã , mu̶ paariquere jãnaeticõãña . Aperã camasã cũ̶ãrẽ di rũ̶mu̶ ũno na baibotioeticõãña .
59005005	Sin	Mu̶jãã ati yepapu̶ ãna , capee majũ mu̶jãã cũ̶goya . Bairo cacũ̶gorã ãnirĩ , noo mu̶jãã rupau̶ caborore bairo jeto mu̶jãã cajesorijere mu̶jãã átiãninucũña . Mu̶jãã , wecu̶ nurĩcũ̶rẽ na capajĩãparo jũ̶goye , na canuu u̶cu̶orore bairo mu̶jãã ãnajẽ cu̶tiya . Wecu̶re cũ̶ na capajĩãrĩ rũ̶mu̶ caetarore bairo , mu̶jãã cũ̶ãrẽ petoaca ru̶saya Dios roro mu̶jããrẽ cũ̶ caátipa rũ̶mu̶ .
66004004	Description	To ruiricaro trono riapere ñiñawũ̶ apeye ruirique veinticuatro majũ caãnie cũ̶ãrẽ . Tiere caruirã cũ̶ãrẽ ñiñaroyawu̶ . Tie ruirique caãno cãrõ veinticuatro majũ cabu̶toa carotimasĩrã caruiãmejorerãrẽ na ñiñaroyawu̶ . Naa , cabu̶toa pu̶ame cabotirije jeto jutii jãñawã . Na ru̶poapu̶ quetiuparã na caru̶poapeoro ũno coronarẽ * pesawã . Oro mena qũẽnorĩqũẽrẽ pesawã .
66018007	Description	Ti macã macããna roro tũ̶goñarĩqũẽ cu̶tiri tũ̶goña botiowã . Camecũ̶rãrẽ bairo tũ̶goñarĩqũẽ cu̶tiri yua , na caborije netõjãñurõ apeye ũnierẽ wapatirewã . Tore bairo na caátieperica tũ̶nia na cũ̶ã roro popiye tãmu̶orĩ na yapapuáto ãmerẽ yua . Bairãpu̶a , atore bairo ĩ tũ̶goñamigarãma na yeripu̶ : ‘ Atoa caroaro majũ jãã ãnicõãña . Jĩcãõ quetiupao reina cõ caruirore bairo caroaro majũ jãã ãniña . Carõmio cawapeaore bairo mee jãã ãniña . Bairi di rũ̶mu̶ ũno roro jãã tãmu̶oetigarã , ’ ĩ tũ̶goñamigarãma .
60003007	Recommendation	Mu̶jãã , caũ̶mu̶a canu̶moacu̶na mu̶jããrẽ ñiña : Mu̶jãã nu̶moarẽ na maiña . Na mena jĩcã yericu̶narẽ bairo ãnimasĩña . Mu̶jãã nu̶moarẽ mu̶jãã caju̶átinemopeere na cabomasĩrõrẽã bairo caroaro na átiroaya . Carõmia ãnirĩ cayeritutuaena na caãno mee , jĩcã yericu̶na mu̶jãã caãnoi pu̶garãpu̶rea Dios cañuu̶ ãnirĩ cũ̶ canetõõrĩqũẽ jũ̶gori , tore bairo na ju̶ása mu̶jãã nu̶moarẽ . Tore bairo ãmeo átiãnimasĩña , ñe ũnie ru̶saeto jĩcã yericu̶narẽ bairo pu̶garãpu̶a Diore mu̶jãã cajẽnimasĩparore bairo ĩrã .
54002012	Recommendation	Carõmia pu̶ame nipetiro camasã na caneñarõpu̶ na cũ̶ã na caquetibu̶ju̶jũ̶goro yu̶ boetiya . Tunu bairoa caũ̶mu̶a netõrõ carõmia na cabairo yu̶ boetiya . Bu̶su̶ecoa , na caquetibu̶ju̶ro carõmio cõ catũ̶gocõãno yu̶ boya mu̶jãã caneñanucũrõpu̶re .
46001009	Faith	Bairi Dios pu̶ame roque caãnorẽ bairo cariape cũ̶ caĩjũ̶goyetiricarorea bairo caácu̶ niñami . Cũ̶ , Dios pu̶ame roque mu̶jãã piijowĩ , cũ̶ macũ̶ marĩ Quetiupau̶ Jesucristo mena jĩcãrõrẽ bairo mu̶jãã caãniparore bairo ĩ .
48005013	Recommendation	Mu̶jãã , yu̶ yarã , yu̶ bairãrẽ bairo caãna , caroaro caãniparã , roticũrĩqũẽrẽ carotiecoetiparã , cũ̶ cabesericarã majũ mu̶jãã ãniña . Bairi caroa macããjẽ jetore caátiãniparã mu̶jãã ãniña . Bairo roticũrĩqũẽrẽ carotiecoena cũ̶ cacũrĩcãrã nimirãcũ̶ã , “ Marĩ caboro marĩ rupau̶ mena carorijere marĩ átimasĩña , ” di rũ̶mu̶ ũno ĩ tũ̶goñaeticõãña . “ Tie carorije macããjẽrẽ na átiãmarõ , ” ĩ mee , tore bairo mu̶jãã cũñupĩ Dios . Caroa pu̶ame roquere átiri , jĩcãrõ tũ̶ni mu̶jãã caãmeomai ãnierẽ bou̶ , tore bairo mu̶jãã cũñupĩ .
59002012	Recommendation	Bairi mu̶jãã , Dios cũ̶ caquetibu̶ju̶cũrĩqũẽ jũ̶gori caĩñabese ecoparã ãnirĩ , caroaro ãnajẽcu̶sa . Caroa wãme bu̶su̶ya . Carorije ĩẽtĩcõãña . Cũ̶ caroticũrĩqũẽ pu̶amerẽ marĩ caápata , caroaro marĩ ãnimasĩgarã .
46012005	Faith	Tunu bairoa capee wãmerĩ camasãrẽ na marĩ caátiroamasĩrĩjẽ ninucũña . Tie bairo marĩ caátimasĩnucũrĩjẽ pu̶ame jĩcãũ̶ã marĩ Quetiupau̶ cũ̶ caátiroticũrĩqũẽ niña .
45009005	Description	Na cũ̶ã judío majã jãã ñicũ̶jãã ãnana pãrãmerã , jãã ya poa macããna majũ niñama . Tunu apeyera camasã ya wãme marĩ catũ̶goñarõ pu̶amata , Jesucristo cũ̶ã judío majã yau̶re bairo buiayupi ati yepapu̶re . Cũ̶ã , niñami ati yepa macããjẽ caãnie nipetirije Quetiupau̶ . Bairi cũ̶rẽ marĩ cabasapeopee niña . Bairoa to baiáto .
47001006	Description	Bairi jãã cũ̶ã popiye jãã tãmu̶onucũña . Caroaro netõmasĩrĩ Jesucristo mena mu̶jãã catũ̶goñatutuapeere borã , jãã pu̶ame roro popiye jãã tãmu̶onucũña . Bairo popiye jãã cabaimiatacũ̶ãrẽ , jãã ju̶átinemonucũñami Dios , jãã cũ̶ã mu̶jããrẽ jãã caju̶átinemomasĩparore bairo ĩ . Bairo jããrẽ ĩñacõrĩ yua , mu̶jãã pu̶ame tũ̶goñaenarẽ bairo tutuaro mena mu̶jãã nu̶cãnetõmasĩcõãgarã popiye jããrẽã bairo mu̶jãã catãmu̶onucũrĩjẽrẽ yua .
47001021	Faith	Cũ̶ã niñami Dios mu̶jããrẽ , bairi jãã cũ̶ãrẽ cabesericu̶ , Jesucristo yarã marĩ caãnimasĩparore bairo ĩ . Tunu bairoa jããrẽ cũ̶ yaye quetire cajũ̶goquetibu̶ju̶parã majũ jãã cũwĩ .
44010015	Recommendation	Bairo cũ̶ caĩrõ bero , atore bairo bu̶su̶rique qũĩnemoñuparõ tunu : “ Caroarã Dios cũ̶ caáticũrĩcãrãrẽ , ‘ Moena niñama , ’ ĩẽtĩcõãña . ”
66018009	Sin	Bairi Babilonia macã macããna mena roro na rupau̶ caborore bairo caátiepericarã quetiuparã ati yepa macããna reyes ti macã cayasiro ĩñarĩ otimacãgarãma . Na caborije netõjãñurõ cabu̶goroa apeye ti macã macããjẽrẽ cawapati eperericarã nipetiro ti macã yasiro caũ̶busewãmu̶átíere ĩñarĩ bopacooro otimacãgarãma .
43014023	Faith	Jesús pu̶ame bairo Judas cũ̶ caĩjẽniñarõ , atore bairo qũĩ yu̶wĩ : — Yu̶re camai , yu̶ bu̶su̶rique cũ̶ãrẽ catũ̶gou̶sau̶ niñami . Bairi yu̶ Pacu̶ cũ̶ã cũ̶ maijãñugu̶mi . Bairi yua yu̶ Pacu̶ mena pu̶garãpu̶a cũ̶ mena jãã ãnicõã ninucũgarã tocãnacã rũ̶mu̶a yua .
62004010	Grace	Tũ̶goya mai . Cariape mairĩqũẽ caãnimajũrĩjẽ ati wãmerẽ bairo niña : Marĩ pu̶ame Diore cũ̶ marĩ camaijũ̶goro mee , cũ̶ pu̶ame jĩcã nu̶gõã marĩ mairĩ , cũ̶ macũ̶ jĩcãũ̶ã caãcũ̶rẽ cũ̶ joyupi ati yepapu̶ . Bairo ati yepapu̶re etari bero yua , roro popiye tãmu̶orĩ yucu̶pãĩpu̶ cũ̶ cariarique jũ̶gori carorije wapa cacũ̶goenarẽ bairo marĩ tuao joroque marĩ ásupi .
62001007	Faith	Bairi marĩ cũ̶ã caroaro cabusurore bairo caãcũ̶ Dios cũ̶ caãnorẽã bairo carorijere caáperã marĩ caãmata , Dios yarã jĩcã majãrẽ bairo caãna majũ marĩ ãnigarã . Caroaro marĩ ãmeo átiãnimasĩgarã . Cũ̶ macũ̶ Jesucristo rií jũ̶gori nipetiri wãme marĩ carorije wapare cũ̶ canetõõrĩcãrã marĩ ãnigarã .
48004007	Grace	Bairo cabairo jũ̶gori , ãmerẽ yua marĩ pu̶ame Moisés ãnacũ̶ cũ̶ caroticũrĩqũẽrẽ carotiecorã mee marĩ ãniña . Dios pũnaa majũ caãna roque marĩ ãniña . Bairo cũ̶ pũnaa majũ marĩ caãnoi , Jesucristo jũ̶gori nipetirije marĩ cũ̶ cajogarique cũ̶ãrẽ cũ̶ caborore bairo marĩ jogu̶mi .
58001008	Faith	Cũ̶ macũ̶ pu̶ame roquere bairo pu̶ame qũĩñupĩ : “ Mu̶a , yu̶ macũ̶ Dios , tocãnacã rũ̶mu̶a carotimasĩ mu̶ ãninucũgu̶ . Cariape caroa wãme jeto carotimasĩ mu̶ ãnigu̶ .
43010033	Sin	Bairo cũ̶ caĩjẽniñarõ , judío majã pu̶ame bairo qũĩ yu̶wã : -- Bairãpu̶a , caroa wãme mu̶ caátie wapa jũ̶gori mee mu̶rẽ ũ̶tã mena jãã wẽjĩãgaya . Roro cabu̶goroa Diore nu̶cũ̶bu̶goecu̶a , mu̶ caĩbu̶su̶pairije jũ̶gori roque , mu̶rẽ jãã pajĩãrocagaya . Mu̶a , cabu̶goro macããcũ̶ , ati yepa macããna camasãrẽ bairo caãcũ̶ mu̶ ãniña . Bairo caãcũ̶ nimicũ̶ã , mu̶ majũã , “ Dios yu̶ ãniña , ” caĩrẽ bairo mi bu̶su̶nucũña — qũĩwã Jesure .
66014011	Description	Tie caũ̶rĩjẽ buseri pu̶ame tocãnacã rũ̶mu̶a cũ̶marĩ caãno cãrõ nicõã ninucũgaro . Di rũ̶mu̶ ũno , di ñami ũno yerijãrĩqũẽ manigaro monstruore caĩroarãrẽ . Cũ̶ , monstruo , bairi cũ̶ bauriquere bairo cabauu̶ na cawericu̶re caĩroarã , o cũ̶ ya wãmerẽ cawoaturotiricarã nipetiro tocãnacã rũ̶mu̶a popiye baigarãma . Di rũ̶mu̶ ũno yerijãetigarãma yua , ” ĩ bu̶su̶wĩ ángel pu̶garã bero macããcũ̶ pu̶ame .
47004001	Faith	Dios pu̶ame jããrẽ caĩñamai ãnirĩ cũ̶ yaye caroa quetire jãã quetibu̶ju̶netõrotijowĩ camasãrẽ . Bairo cũ̶ caátirotiricarã ãnirĩ jãã pu̶ame tiere paaju̶tiricaro mano caroaro jãã quetibu̶ju̶nucũña .
58013006	Faith	Bairi yua , pu̶gani cãrõ tũ̶goñarĩcãrõ mano atore bairo marĩ ĩ masĩña : “ Marĩ Quetiupau̶ marĩ ju̶átinemogu̶mi . Bairi ni jĩcãũ̶ ũcũ̶ yu̶re roro caátigau̶re yu̶ uwietiya , ” marĩ ĩ masĩña .
45014003	Recommendation	Bairi ni jĩcãũ̶ ũcũ̶ nipetiri wãme u̶gariquere cau̶gau̶ cũ̶ caãmata , apei jĩcã wãme ũnie cau̶gaetinucũũ̶ pu̶amerẽ cũ̶ qũĩñateeticõãto . Tunu bairo jĩcã wãme ũno u̶gariquere cau̶gaecu̶ pu̶ame cũ̶ã , apei nipetiro u̶gariquere cau̶ganucũũ̶rẽ roro cũ̶ cũ̶ bu̶su̶paicoteeticõãto . Merẽ cũ̶ cũ̶ã Dios cũ̶ cabesericu̶ niñami .
45015005	Grace	Bairo roro popiye marĩ cabaiata , Dios pu̶ame roque Jesucristo mena marĩ tũ̶goñatutuacõãnio joroque marĩ átinucũñami . Tunu yerijõrõ marĩ ãnio joroque caácu̶ niñami . Bairi mu̶jããrẽ Jesucristo cũ̶ caátiãnatõrẽ bairo , jĩcãrõrẽ bairo caãnajẽcu̶na mu̶jãã ãnio joroque átigu̶mi .
58007027	Description	Cũ̶ã , aperã sumo * sacerdote majãrẽ bairo mee niñami . Na pu̶ame waibu̶toare pajĩãrĩ bero cajũ̶goye mai , na carorije wapare regarã , waibu̶toa rii mena joemu̶gõjonucũñama Diopu̶re . Bairo átiri beropu̶ yua , aperã camasãrẽ tore bairo na átibojanucũñama . Tore bairo átinucũñama tocãnacã rũ̶mu̶a sumo sacerdote majã . Jesús pu̶ame roque yucu̶pãĩpu̶ cũ̶ cariarique jũ̶gori jĩcãnia roro popiye bairi riayupi , marĩ carorije wapare netõpeyo yaparoetagu̶ . Pu̶gani cãrõ marĩ cũ̶ cariabojapee mañupã .
62003017	Sin	Capee cacũ̶gori majõcu̶ , ñe ũnie caru̶saecu̶ pu̶ame cũ̶ yau̶ cabopacau̶re ĩñamicũ̶ã , cũ̶rẽ caju̶átinemoecũ̶ , cũ̶ yau̶re camaiecũ̶ tuacõãñami . Dios cũ̶ cajorije ãmeo mairĩqũẽrẽ cũ̶goetiyami cũ̶ yeri cũ̶ catũ̶goñarĩjẽpu̶re .
47005008	Faith	Ati rupau̶re marĩ pitigacu̶pu̶ , jicoquei marĩ Quetiupau̶ tu̶pu̶ marĩ caãniparore bairo ĩrã .
60002011	Recommendation	Yu̶ bairãrẽ bairo caãna , yu̶ camairã mu̶jããrẽ ñiña : Ape u̶mu̶recóopu̶ caãniparã nimirãcũ̶ã , mai ati yepapu̶ ãna , roro mu̶jãã rupau̶ carotirore bairo átiãmerĩcõãña . Tie cañuetie pu̶ame Dios mena marĩ caãnie to yasio joroque caátie niña . Torena tiere jãnacõãña .
60002017	Recommendation	Bairi nipetiro camasãrẽ marĩ canu̶cũ̶bu̶gopee caãnorẽ bairo na nu̶cũ̶bu̶goya . Marĩ yarã Diore caĩroari majã mena ãmeo maiña . Marĩ Pacu̶ Dios cũ̶ãrẽ nu̶cũ̶bu̶gori qũĩroaya . Ati yepa macããcũ̶ quetiupau̶ emperador cũ̶ãrẽ cũ̶ nu̶cũ̶bu̶goya .
44007025	Description	Mai , Moisés ãnacũ̶ pu̶ame atore bairo ĩ tũ̶goñañupũ̶ : ‘ “ Marĩ israelita majãrẽ Moisés jũ̶gori marĩ netõõgu̶mi Dios , ” ĩ masĩcõãrãma yu̶ yarã , ’ ĩ tũ̶goñañañupũ̶ Moisés ãnacũ̶ . Bairo cũ̶ catũ̶goñamiatacũ̶ãrẽ , na pu̶ame bairo mee cũ̶ tũ̶goñañañuparã .
50003002	Violence	Bairi ricaati caquetibu̶ju̶rãrẽ na tũ̶goñamasĩrĩ ãña . Na ũna , roro caána ãnirĩ , camasã na rupau̶ macããjẽrẽ * na yisetarotinucũñama , “ Dios yarã marĩ ãnirõã , ” ĩ tũ̶goñamirã .
56001016	Sin	Bairi tunu , “ Diore camasĩrã majũ jãã ãniña , ” ĩmirãcũ̶ã , roro na caátie jũ̶gori Diore camasĩẽnarẽ bairo tuanucũñama . Cabaibotiopairã , aperã yaye na cacũ̶gorije ũnierẽ caĩñau̶gopairã majũ niñama . Bairo caãna ãnirĩ dise ũnie caroa macããjẽ ũnierẽ petoaca ũno caátijĩãtiena majũ ninucũñama .
45010002	Faith	Na pu̶ame Dios cũ̶ caborore bairo caroaro átiganucũmiñama . Bairo átiga ãninucũmirãcũ̶ã , na majũ na ya wãme ũnierẽ átiri , cũ̶ caborore bairo átijĩãtietinucũñama .
47001004	Grace	Cũ̶ pu̶ame nipetiro roro popiye marĩ catãmu̶onucũrõ , marĩ ju̶átinemonucũñami . Bairo marĩ cũ̶ caátiere masĩrĩ , marĩ cũ̶ã roro popiye cabairãrẽ na marĩ ju̶átinemomasĩgarã . Marĩrẽ cũ̶ caju̶átinemomasĩrõ jĩcãrõ tũ̶nia marĩ cũ̶ã aperãrẽ na marĩ ju̶átinemogarã .
55002015	Recommendation	Jĩcãũ̶ paabojari majõcu̶ nipetiro átijĩãtipetiri , cũ̶ quetiupau̶re cũ̶ caetarore bairo mu̶ cũ̶ã nipetiro caroaro átijĩãtipetiya Dios cũ̶ caĩñajoropu̶ yua . Tore bairo caroaro áticõã ninucũña ñe ũnie jũ̶gori Dios mena mu̶ catũ̶goñaboboetiparore bairo . Cũ̶ yaye caroa quetibu̶ju̶riquere jĩcãrõ tũ̶ni quetibu̶ju̶cõãña camasãrẽ .
53002004	Description	Cũ̶ pu̶ame Diore caĩñatei ãnirĩ Dios yaye macããjẽ nipetirije caroa tũ̶goñarĩqũẽrẽ boetigu̶mi . Diore marĩ caĩroarije ũnie cũ̶ãrẽ boetigu̶mi . Templo * Dios ya wiipu̶ cũ̶ãrẽ trono * quetiupau̶ ruiricaropu̶ jããnumugu̶mi , “ Diore bairo caãcũ̶ yu̶ ãniña , ” caĩ ãnirĩ . Tunu bairoa camasãrẽ , “ Dios niñami , ” na ĩõ joroque na baitogu̶mi .
49006004	Recommendation	Tunu mu̶jãã , capacu̶a , mu̶jãã pũnaarẽ caasiapairã na ãnio joroque na ápericõãña . Caroaro mena roque na beyoya . Marĩ Quetiupau̶re ĩroarique cũ̶ãrẽ na quetibu̶ju̶ya caroaro mena .
45008037	Grace	Bairo roro netõrõ marĩ cabairije caãnimiatacũ̶ãrẽ , marĩ pu̶ame Jesucristo marĩrẽ camai cũ̶ caju̶átie jũ̶gori roro marĩ cabainucũrĩjẽrẽ netõnu̶cãrĩ jõpu̶ame tiere tũ̶goñaenarẽ bairo marĩ tũ̶goñanetõcõãgarã .
44026014	Violence	Bairo caasiyaetaro , jãã nipetiro yepapu̶ jãã ñacoapu̶ . Bairo yepapu̶ jãã caãno , atore bairo jĩcãũ̶ yu̶re cũ̶ caĩbu̶su̶ocajorore yu̶ tũ̶gowu̶ hebreo * yaye mena : ‘ Saulo , Saulo , ¿ dopẽĩ yu̶re mu̶ pesucu̶tiyati ? Wecu̶ cũ̶ caágaetie jũ̶gori cũ̶ upau̶ pu̶ame ãpõã yucu̶ mena cũ̶rẽ cũ̶ catuapuaatato bero cũ̶ majũã royetunemoñami . Torea bairo mu̶ cũ̶ã mu̶ majũã mu̶ royetuya mu̶ caátipeere yu̶ caborore bairo mu̶ caáperie jũ̶gori . ’
66002009	Sin	Nipetiro roro popiye bopacooro mu̶jãã cabainucũrĩjẽrẽ yu̶ masĩña . Ñe ũnie cacũ̶goena cabopacarã mu̶jãã caãnie cũ̶ãrẽ yu̶ masĩña . Bairãpu̶a cariape majũrã Dios jũ̶gori ñe ũnie caru̶saena pairo apeye ũnie cacũ̶gorãrẽ bairo caãna majũ mu̶jãã ãniña . Apeyera judío majã mee caãna caĩtopairã roro majũ mu̶jãã na cabu̶su̶painucũrĩjẽ cũ̶ãrẽ yu̶ masĩña . Na pu̶ame , “ Judío majã majũ jãã ãniña , ” mu̶nana ĩtonucũñama , wãtĩ ya poa macããna cũ̶ yarãrẽ bairo caãna nimirãcũ̶ã yua .
46013006	Faith	Bairi aperã camasã carorije macããjẽrẽ na caáto ĩñarĩ u̶seani tũ̶goñaetinucũñama camasã caãmeomaimasĩrã pu̶ame . Caroaro cariape na caátiãnie pu̶amerẽ ĩñajesori tũ̶goña u̶seaninucũñama .
59001021	Recommendation	Bairi nipetirije roro mu̶jãã caátiere jãnacõãña . Mu̶jãã yeri pũnapu̶ pairo roro mu̶jãã catũ̶goñarĩjẽ cũ̶ãrẽ pu̶gani tũ̶goñanemoeticõãña . Caroaro mena tũ̶gou̶saya Dios yaye queti mu̶jãã catũ̶gou̶sajũ̶goriquere . Tie quetire tũ̶gou̶sarã yua , roro mu̶jãã cabairijere mu̶jãã netõcõãgarã .
46003006	Grace	Yu̶a , Jesucristo yaye quetire mu̶jãã yu̶ quetibu̶ju̶ jũ̶gowu̶ , otere otejũ̶gou̶re bairo . To bero Apolos pu̶ame mu̶jãã quetibu̶ju̶nemoñupĩ , mu̶jãã camasiritietiparore bairo ĩ , yu̶ bero otere oco piou̶re bairo . Bairo cũ̶ caáto , Dios pu̶ame roque nemojãñurõ cũ̶ mena mu̶jãã tũ̶goñatutuao joroque ásupi , tii otei cabu̶tiwãmu̶átóre bairo yua .
66014008	Sin	Bairo cũ̶ caĩbu̶su̶ro bero , apei ángel cabero macããcũ̶ cũ̶ã bairo ĩ bu̶su̶wĩ : “ ¡ Merẽ yua , merẽ yua , capairi macã Babilonia * macããrẽ rocacõãñami Dios ! Ti macã macããna roro ati yepa macããna camasã poarire na jũ̶goáma . ‘ Jããrẽ bairo mu̶jãã cũ̶ã mu̶jãã rupau̶ mena capee wãme átiepeya , ’ na ĩtoepewã ti macã macããna ati yepa macããna camasãrẽ . Bairi ãmerẽ yua , Dios na rei átiyami ti macãã macããnarẽ , ” ĩ bu̶su̶wĩ .
43015014	Recommendation	Bairi mu̶jãã yu̶ caroticũrĩjẽrẽ jĩcãrõ tũ̶ni mu̶jãã caátimasĩata , yu̶ yarã , yu̶ baparã majũ mu̶jãã ãniña .
62005021	Recommendation	Bairi yu̶ yarã , yu̶ pũnaarẽ bairo caãna , tũ̶goña masĩña . Maijũ̶goya mu̶jãã yerire . Aperã camasã na caĩroarã na jũ̶gũẽã ũna yaye ricaati quetibu̶ju̶riquere mu̶jãã tũ̶gou̶sare . Tocãrõã niña atie queti yu̶ cawoajorije . ﻿
55003006	Sin	Na ũna ninucũñama noo na caboro aperã ya wiiripu̶ cajããñesẽãnucũrã . Bairo ape wiiripu̶ jããñesẽãrĩ yua , carõmia cayeri tũ̶goñatutuaena roro caátipairãrẽ na ĩtoepenucũñama . Bairo ĩtori yua , nipetiro carorije macããjẽrẽ na mena roro átiepenucũñama , na rupau̶ caborore bairo yua .
49004015	Faith	Bairo pu̶ame marĩ caátiãnipee boya : Cariape macããjẽ quetire caroaro mena marĩ caãmeo quetibu̶ju̶ro boya . Bairo ãmeo quetibu̶ju̶rã , Jesucristo , marĩ Jũ̶gocu̶ caroú̶ cũ̶ caãnorẽ bairo marĩ cũ̶ã marĩ bainutuágarã .
49004003	Faith	Espíritu Santo cũ̶ camasĩrĩjẽ jũ̶gori jĩcãrõrẽ bairo yericu̶tiri , jĩcã majãrẽ bairo átiãña .
44009005	Description	Saulo pu̶ame , “ Quetiupau̶ , ¿ ñamu̶ ũcũ̶ mu̶ ãniñati ? ” ĩ jẽniñañupũ̶ . Bairo cũ̶ caĩrõ , cabu̶su̶rije pu̶ame atore bairo qũĩnemoñuparõ : “ Yu̶a , Jesús Nazaret macããcũ̶ yu̶ ãniña . Roro yu̶ átigu̶ , mu̶ cau̶sau̶a yu̶ ãniña .
60003015	Recommendation	Atore bairo jeto ása : Nu̶cũ̶bu̶gorique mena marĩ Quetiupau̶re bairo caãcũ̶ Jesucristo mena tũ̶goña tutuaya mu̶jãã yeripu̶ . Tunu apeyera caroaro tũ̶goña coteya . Mu̶jããrẽ aperã Diore catũ̶gou̶saena , “ ¿ Ñe jũ̶gori Jesucristo mena mu̶jãã tũ̶goñatutuayati ? ” na caĩjẽniñarõ , caroaro mu̶jãã caquetibu̶ju̶masĩparore bairo ĩrã , caroaro tũ̶goñamasĩ coteya .
44007033	Recommendation	“ Bairi tunu qũĩñupũ̶ marĩ Quetiupau̶ : ‘ Mu̶ canucũrĩpau̶a yu̶ caãnipau̶ niña . Bairi nu̶cũ̶bu̶gorique mena mu̶ ru̶po jutiire weya .
62002024	Faith	Torena , mu̶jãã pu̶ame tirũ̶mu̶pu̶ caroa queti Dios yaye mu̶jãã catũ̶gojũ̶goriquere jãnaeticõãña . Mu̶jãã yeripu̶ tiere tũ̶goñacõã ninucũña . Bairo Dios yaye queti mu̶jãã catũ̶gojũ̶gorique mu̶jãã yeripu̶ caãnicõãninucũata , Dios , bairi cũ̶ macũ̶ Jesucristo mena jĩcãrõrẽ bairo caãna mu̶jãã ãnigarã .
43008051	Faith	Cariapea mu̶jãã ñiña : Yu̶ caquetibu̶ju̶rijere catũ̶gou̶sarã baiyasietigarãma — na ĩwĩ Jesús .
66020011	Description	Cabero ñiñajowu̶ tunu ruiricaro trono capairore . Quetiupau̶ cũ̶ caruiro cabotirore ñiñajowu̶ . To ruiricarore carui cũ̶ãrẽ cũ̶ ñiñajowu̶ . Bairo topu̶ carui riape cũ̶ caĩñarõã yua , ati yepa bairi u̶mu̶recóo cũ̶ã peticoapu̶ . Caãno tu̶saroa yua yasimajũcoapu̶ . Pu̶gani noo ũnopu̶ baunemoepũ̶ .
46006013	Recommendation	Tunu aperã jĩcããrã na rupau̶ caborore bairo caátiganucũrã ãnirĩ atore bairo ĩnucũñama : “ U̶gajãrĩcã poa macããjẽ niña u̶garique . Tunu bairoa u̶gajãrĩcã poa cũ̶ã , u̶garique cajãñarĩ poa niña , ” ĩ bu̶su̶nucũñama camasã . Bairo na caĩrĩjẽ cariape niña bairopu̶a . Bairo cabaimiatacũ̶ãrẽ , Dios pu̶ame tie pu̶ga wãmepu̶rea to yasio joroque átigu̶mi , marĩ paaro , u̶garique cũ̶ãrẽ . Bairi marĩ rupau̶ cũ̶ã carõmia mena roro marĩ caátiepepa rupau̶ mee niña . Marĩ rupau̶ pu̶ame marĩ Quetiupau̶ ya rupau̶ caãnipa rupau̶ majũ niña . Bairi tunu marĩ Quetiupau̶ pu̶ame marĩ rupau̶re caroaro caátipau̶ majũ niñami .
45006011	Faith	Bairi ãmerẽ yua , mu̶jãã pu̶ame tirũ̶mu̶pu̶ roro mu̶jãã caátiãnajẽrẽ cacũmajũcõãrĩcãrãrẽ bairo tũ̶goñaña . Cariacoatana ãnana carorijere na caátimasĩẽtõrẽã bairo mu̶jãã cũ̶ã tiere tũ̶gou̶sanemoeticõãña . Jesucristo mena caãna ãnirĩ , mu̶jãã caátiãnipeere Dios cũ̶ caborore bairo jeto átiãnicõãña .
47002014	Faith	Jĩcãũ̶ pajĩãrĩ majã quetiupau̶ cũ̶ capajĩãtunuetari bose rũ̶mu̶ caetaro , cũ̶ ũ̶mu̶arẽ cũ̶ capũnaa nu̶cãrotirore bairo marĩ cũ̶ canetõrĩcãrã cũ̶ãrẽ Jesucristo mena marĩ neñarotiyami Dios . Tunu bairoa caju̶tiñurĩjẽ werea ũnie na cabusemu̶gõjoro nipetiropu̶ cabusejesapeticoatore bairo nipetiropu̶re cũ̶ yaye quetire quetibu̶ju̶batou̶ átiyami Dios marĩ caquetibu̶ju̶netõrĩjẽ jũ̶gori . Tiere tũ̶goñarĩ , “ Dios , jãã mena mu̶ ñujãñuña , ” jãã ĩnucũña .
62001005	Grace	Atore bairo niña atie queti Jesucristo jããrẽ cũ̶ caquetibu̶ju̶cũrĩqũẽ . Tiere mu̶jããrẽ quetibu̶ju̶gu̶ yu̶ átiya ãmerẽ : Cabusurijere bairo caãcũ̶ cañuu̶ niñami Dios . Bairo Dios canaitĩãrõpu̶ caãmei ãnirĩ carorije ũnie caápei majũ niñami .
43006037	Grace	Nipetiro yu̶tu̶ caatíparãrẽ mai yu̶ Pacu̶ pu̶ame na yeripu̶ yu̶tu̶ na atítũ̶goñao joroque na ásupi . Bairo cũ̶ caátana yu̶tu̶ na caetaro , di rũ̶mu̶ ũno na boeticõã yu̶ baietigu̶ .
58013001	Recommendation	Mu̶jãã pu̶ame jĩcãũ̶ pũnaa na caãmeomairõrẽ bairo mu̶jãã cũ̶ã ãmeo maijãnaeticõãña .
58007025	Grace	Caroaro cariape Jesús jũ̶gori Diore na yeripu̶ cabocaetagarãrẽ Jesús pu̶ame na netõõmasĩñami tocãnacã rũ̶mu̶a . Caãnicõãninucũpau̶ caãcũ̶ ãnirĩ , cũ̶ yarãrẽ Diopu̶re na jẽnibojamasĩnucũñami .
43019015	Violence	Bairo Pilato na cũ̶ caĩrõ , judío majã pu̶ame atore bairo ĩ awajawã : — ¡ Cũ̶ riaáto ! ¡ Cũ̶ riaáto ! ¡ Yucu̶pãĩpu̶ cũ̶ papuaturotiya ! Bairo cũ̶ na caĩrõ tũ̶go , Pilato pu̶ame bairo na ĩwĩ : — ¿ Dopẽĩ mu̶jãã Quetiupau̶ Reyre yucu̶pãĩpu̶ cũ̶ yu̶ papuatu rotibujiocu̶ti ? Bairo Pilato na cũ̶ caĩrõ , sacerdote majã quetiuparã pu̶ame atore bairo qũĩwã : — ¡ Jãã quetiupau̶ majũ , emperador jĩcãũ̶ã jãã cũ̶goya ! ¡ Bairi cũ̶ netõrõ quetiupau̶ caãcũ̶ apei maniñami !
45011005	Grace	Bairi ãme cũ̶ãrẽ torea bairo judío majã jĩcããrã ũna tuacõãñama Diore catũ̶gou̶sari majã . Narẽ Dios pu̶ame na ĩñamairĩ na beseyupi .
66017002	Sin	“ Cõ , caróo mena , quetiuparã ati u̶mu̶recóo macããna reyes * na rupau̶ caborore bairo roro átiepenucũwã . Roro majũ cõ rupau̶ cõ caátieperije mena na átimecũ̶õ epenucũwõ ati yepa macããna camasãrẽ . Roro áco cõ caeticũmurĩjẽ u̶se oco mena na átimecũ̶õ epenucũwõ camasãrẽ , ” ñi quetibu̶ju̶wĩ ángel , caũ̶mu̶arẽ caepeo cõ cabairijere .
45012010	Recommendation	Jesucristore catũ̶gou̶sarã ãnirĩ jĩcãũ̶ pũnaarẽ bairo ãmeo maiña . Mu̶jãã caborore bairo mu̶jãã caátigaparo ũnorẽã , aperã na caborore bairo pu̶ame ása . Nu̶cũ̶bu̶gorique mena ãmeo ĩñaña .
45008014	Faith	Nipetiro Espíritu Santo cũ̶ camasĩõrĩjẽ jũ̶gori cũ̶ carotirore bairo caátiu̶sarã pu̶ame Dios pũnaa majũ niñama .
66012003	Description	Cõ berore apeye tunu u̶mu̶recóopu̶ bauĩñonemowũ̶ tunu . ¡ Tame , moecũ̶ marĩ caĩñañaecũ̶ ũcũ̶ dragón * cawãmecu̶cu̶ cajũãũ̶ majũ buiaetanu̶cãwĩ ! Cũ̶ pu̶ame jĩcã wãmo peti pu̶ga pẽnirõ cãnacã majũ ru̶poocu̶mi . Ti ru̶poo pu̶ame petiro pu̶ga wãmo cãrõ majũ jawiicu̶pu̶ . Bairi tunu tocãnacããpu̶a ãpõã beto corona quetiupau̶ yaro ũnorẽ cũ̶gowĩ dragón .
45008017	Faith	Bairo cũ̶ pũnaa caãna ãnirĩ Dios , cũ̶ pũnaarẽ , “ Caroare mu̶jãã yu̶ jogu̶ , ” nipetiro cũ̶ caĩrĩcãrõrẽ bairo marĩ cũ̶gopeyogarã . Jesucristo jũ̶gori tiere marĩ cũ̶gogarã . Jesucristo cũ̶ carotirore bairo marĩ caátie jũ̶gori marĩrẽ roro na caápata , cũ̶ mena u̶mu̶recóopu̶ caroaro caãnopu̶ caroaro marĩ ãnicõã ninucũgarã .
54005017	Recommendation	Timoteo , apeyera , to macããna ñubueri majã na quetiuparã cabu̶toa caroaro jĩcãrõ tũ̶ni cajũ̶goãnimasĩrãrẽ bu̶tioro na na ĩroáto . Tore bairo netõjãñurõ na ĩroáto Dios yaye macããjẽ jetore quetibu̶ju̶ri cabueãninucũrĩ majã roquere . Ñubueri majã caroaro jĩcãrõ tũ̶ni na na wapatiáto na quetiuparã quetibu̶ju̶ri majãrẽ na capaarije wapa .
46008007	Sin	Bairãpu̶a , nipetiro atiere masĩẽtĩñama . Jĩcããrã camasã , aperã na cawericarã ũnarẽ caĩroajeyanucũmirĩcãrã ãnirĩ , na jũ̶gũẽãrẽ ĩroarã na cajoemu̶gõjorije ũnie waibu̶toa riire u̶gari bero yua , “ Roro majũ marĩ átiya , ” ĩ tũ̶goñarĩqũẽ painucũñama cayeri tũ̶goñatutuawẽpũ̶ẽna pu̶ame .
43015002	Grace	Bairi u̶sewu̶ jĩcã ru̶pu̶ caríca manicõãta , ti ru̶pu̶re pajure recõãmasĩñami yu̶ Pacu̶ . Caroaro ti ru̶pu̶ caríca cu̶pata , carorije ũnierẽ jee reri , caroaro ĩñanu̶nu̶je masĩñami , capee to caríca cu̶tinemoparore bairo yua .
60005003	Recommendation	Tutuaro mena na mu̶jãã quetibu̶ju̶epa camasãrẽ . “ Jãã roque jãã rotimasĩña ñubueri majãrẽ , ” mu̶jãã ĩ tũ̶goñaepa . “ Narẽ mairĩ roque caroaro mena na marĩ quetibu̶ju̶garã . Caroaro mena na marĩ átirotigarã ñubueriquere , ” mu̶jãã ĩ tũ̶goñagarã . Bairo ĩrĩ caroaro ãnajẽcu̶sa , bairo mu̶jãã caátiãnierẽ ñubueri majã cũ̶ã ĩñacõrĩ caroaro na caátiãniparore bairo ĩrã .
52004013	Recommendation	Yu̶ yarã , tũ̶gopeoya : Cariacoatana Jesucristo yarã na cabairije macããjẽ cũ̶ãrẽ mu̶jãã camasĩrõ jãã boya . Tiere mu̶jãã camasĩẽpata , aperã Diore catũ̶gou̶saenarẽ bairo Jesucristo cũ̶ catunuatípee mena mu̶jãã tũ̶goñatutuacoteetibujiorã . Bairi tiere mu̶jãã camasĩrõ jãã boya .
58011029	Description	Israelita * majã cũ̶ã Dios mena tũ̶goñatutuari , Mar Rojo cawãmecu̶ti riare netõásúpa . Dios cũ̶ camasĩrĩjẽ jũ̶gori riare oco mano maarẽ bairo boporo cũ̶ caátiata wããpu̶ netõásúpa tiya ria capairiyare . Na bero caáná , narẽ cañegari majã egipcio majã cũ̶ã ti wãã na caátíwãrẽ na cajããpetiro bero nipetiro ruapeticoásúpa .
44007020	Description	“ Ti yu̶teai buiayayupu̶ Moisés ãnacũ̶ pu̶ame . Dios pu̶ame cũ̶ cawĩmau̶acarẽ bu̶tioro qũĩñajesoyupu̶ . Bairo cũ̶ cabuiaro bero , cũ̶ pacu̶a caũpũãcãrẽ cũ̶ cũ̶goyuparã na ya wiipu̶re itiarã muipu̶a cãrõ mai .
58005002	Grace	Bairi tunu sacerdote * majõcu̶ marĩrẽ bairo camasocu̶ ãnirĩ Dios cũ̶ carotirije nipetirijere átipeyomasĩẽtĩñami . Bairo cabai ãnirĩ Dios yayere camasĩpeyoenarẽ , rorije caátimawijiarã cũ̶ãrẽ bopacooro majũ na ĩñamaimasĩñami .
45013012	Recommendation	Jesucristo cũ̶ caetapa rũ̶mu̶ cõñarõ majũ baiya . Ape rũ̶mu̶ cabusuatóre bairo merẽ ti rũ̶mu̶ etaro baiya . Bairi ati u̶mu̶recóo macããna cañuena canaitĩãrõpu̶ caãnarẽ bairo caãna roro na caátiere bairo áperirotiya . Jĩcãũ̶ soldau * cũ̶ wapana mena ãmeo qũẽgu̶ , ãpõã jutirore jãñarĩ , cũ̶ besu mena cũ̶ caãnorẽã bairo marĩ cũ̶ã wãtĩ marĩ wapacu̶ roro marĩ cũ̶ caátigarijere netõnu̶cãcõãgarã , Jesucristo mena tũ̶goñatutua nemorotiya .
49006009	Recommendation	Mu̶jãã , paabojari majã quetiuparã cũ̶ã , mu̶jãã ũ̶mu̶arẽ caroaro na nu̶cũ̶bu̶goya . Narẽ roro na tuti epeeticõãña mu̶jãã ũ̶mu̶arẽ . Mu̶jãã caãnierẽ mu̶jãã masiritiepa . Mu̶jãã cũ̶ã narẽ bairo u̶mu̶recóopu̶ mu̶jãã Quetiupau̶ cũ̶goya . Cũ̶ roque nipetiro camasãrẽ jĩcãrõ tũ̶nia marĩ ĩñapeoyami .
45012015	Recommendation	Noa ũna cau̶seanirã na caãmata , na ju̶u̶ u̶seaninemoña . Tunu noa ũna cayapapuarã na caãmata , na mena otiri na yeri tutuao joroque na átinemoña .
45002005	Sin	Catũ̶gomasĩẽna mu̶jãã ãniña . Dios pu̶ame caroaro yerijõrõ roro mu̶jãã caátiere mu̶jãã catũ̶goñawasoapeere cũ̶ cacotemiatacũ̶ãrẽ , mu̶jãã pu̶ame yapapuari roro mu̶jãã caátiere mu̶jãã tũ̶goña wasoagaetiya . Bairo caãna mu̶jãã caãnoi , mu̶jãã yaye wapa pairo ãninemorõ baiya . Bairi cabero Dios cũ̶ caĩñabeseri rũ̶mu̶ caetaro , cũ̶ caĩrĩcãrõrẽã bairo cariapea netõjãñurõ popiye mu̶jãã baio joroque mu̶jãã átigu̶mi .
44014019	Violence	Cabero judío majã Antioquía macããna , aperã Iconio macããna mena Listrapu̶ etayuparã . Bairo na pu̶ame etarã yua , Listra macããna Pablojãã mena ricaati na tũ̶goñao joroque ásuparã . Bairo na caátoi , Pablore ũ̶tã rupaa mena wẽẽjĩãñuparã . Bairo cũ̶ áti yaparori , “ Merẽ riacoayami , ” ĩ tũ̶goñarĩ ti macã tũ̶nipu̶ cũ̶ rupau̶rire rocacõãñuparã .
43013021	Description	Bairo jãã ĩ quetibu̶ju̶ yaparo , Jesús pu̶ame bu̶tioro tũ̶goñarĩqũẽ pairi cariapea jãã quetibu̶ju̶cõãwĩ cũ̶ cabaipeere . Atore bairo jãã ĩwĩ : — Cariape majũ mu̶jããrẽ ñi quetibu̶ju̶ya : Mu̶jãã mena macããcũ̶ jĩcãũ̶ roro yu̶re ĩ bu̶su̶jãbuitirocagu̶mi .
48003022	Faith	Bairãpu̶a , Dios ya tutipu̶ caĩrõ pu̶amata , nipetiro carorije macããjẽrẽ caátieconucũrã jeto marĩ ãniña . Bairo caãna nimirãcũ̶ã , Jesucristore noa ũna na catũ̶gou̶saata , Dios caroaro cũ̶ caátigariquere cacũ̶goparã majũ niñama .
66011007	Violence	Bairo na caátimasĩmiatacũ̶ãrẽ , tie quetire na caquetibu̶ju̶yaparo petietaripau̶re , caũ̶cũ̶ãrĩ opepu̶ cawãmu̶atíatacu̶ moecũ̶ monstruo * pu̶ame na ãmeo qũẽgu̶mi . Bairo na ãmeo qũẽrĩ yua , na netõnu̶cãcõãgu̶mi . Na pajĩãre peyocõãgu̶mi pu̶garãpu̶rea yua .
58003014	Faith	Jesucristo mena mu̶jãã catũ̶goñatutua jũ̶goricapau̶pu̶ina tũ̶goñatutuacõã ninucũña ati u̶mu̶recóore mu̶jãã caãni rũ̶mu̶ cãrõ . Bairo mu̶jãã caátiãmata , Jesucristo mena mu̶jãã ãnicõã ninucũgarã .
45008010	Faith	Ati rupau̶ , roro marĩ caátinucũrĩ rupau̶ pu̶ame caboapa rupau̶ niña . Bairo caboapa rupau̶ caãnimiatacũ̶ãrẽ , Jesucristo marĩpu̶re cũ̶ caãmata , Dios pu̶ame cañurã ñe ũnie cawapa mánarẽ bairo marĩ ãnio joroque átiyami . Bairi marĩ rupau̶ caboamiatacũ̶ãrẽ , marĩ yeri pu̶ame u̶mu̶recóopu̶ caticõã ninucũgaro .
44007052	Sin	¿ Ni majũ profeta majõcu̶re mu̶jãã ñicũ̶jãã ãnana roro átiri na na pajĩãreesupari ? Tocãnacãũ̶rẽã popiye na baio joroque ásupa . Mu̶jãã ñicũ̶jããna Cañuu̶ majũ cũ̶ caatípeere caquetibu̶ju̶rãrẽ na pajĩãreyupa . Cañuu̶ caroú̶ majũ merẽ etamiwĩ . Cũ̶rẽ tunu mu̶jããna cũ̶ bu̶su̶jãbuitiri , cũ̶ mu̶jãã pajĩãrocarotiwu̶ .
48005021	Sin	Tunu bairoa aperã na cacũ̶gorijere bu̶tioro ĩñau̶garipeanucũñama . Tunu bairoa eti cũmupainucũñama . Tunu bose rũ̶mu̶ qũẽnorãcũ̶ã , nu̶cũ̶bu̶gorique mano u̶gapacari roro majũ baimecũ̶nucũñama . Tore bairo átaje capee wãme majũ átiãninucũñama . Bairi cajũ̶goyepu̶ mu̶jããrẽ yu̶ caĩquetibu̶ju̶ricarorea bairo ãme cũ̶ãrẽ mu̶jãã ñinemoña tunu : Tore bairo roro caátipairã petoaca ũno cũ̶ãrẽ Dios cũ̶ carotimasĩrĩpau̶re etaetigarãma .
43012036	Faith	Bairi yu̶ , cajĩñawou̶re bairo caãcũ̶ , mu̶jãã mena mai yu̶ caãno ĩñarĩ , caroaro majũ yu̶ tũ̶gou̶saya . Canaitĩãrõpu̶ caãnarẽ bairo mu̶jãã caãmerĩparore bairo ĩrã , caroaro cariape yu̶ caquetibu̶ju̶rijere yu̶ tũ̶gou̶saya — na ĩwĩ Jesús camasãrẽ . Bairo na ĩ quetibu̶ju̶ yaparo , aperopu̶ na rutiweyocoámí Jesús yua .
58003002	Faith	Marĩ ñicũ̶ Moisés ãnacũ̶ caroaro cariape átiyayupi Dios cũ̶rẽ cũ̶ caátiroticũrĩqũẽrẽ marĩ ñicũ̶jãã Israel macããnarẽ . Moisés cũ̶ cabairicarorea bairo Jesús cũ̶ã caroaro cariape ásupi Dios cũ̶rẽ cũ̶ caátiroticũrĩqũẽrẽ , Jesús , Dios cũ̶ cabesericu̶ majũ cũ̶ã .
56003006	Grace	Tunu bairoa Jesucristo marĩrẽ canetõõrĩcũ̶ jũ̶gori , nocãrõ netõrõ cũ̶ Yeri Espíritu Santo cũ̶ caátimasĩrĩjẽrẽ marĩ joyupi .
44004036	Description	Torea bairo ásupu̶ levita * mena macããcũ̶ jĩcãũ̶ José cawãmecu̶cu̶ cũ̶ã . Cũ̶ pu̶ame Chipre yucu̶ poapu̶ cabuiaricu̶ ãñupũ̶ . Cũ̶rẽã apóstolea majã pu̶ame Bernabé qũĩ wãmetiyuparã . Bernabé ĩgaro ĩña , “ Tũ̶goña yeri ñuo joroque caácu̶ ” .
48006009	Recommendation	Tore bairo cabairo jũ̶gori , marĩ pu̶ame caroa macããjẽ átiãnajẽrẽ caátiãniju̶tietiparã marĩ ãniña . Tore bairo jeto caroa macããjẽrẽ marĩ caáticõãninucũata , ti yu̶tea caetaro caroare marĩ cũ̶gogarã .
48002019	Faith	Mai , Moisés ãnacũ̶ cũ̶ caroticũrĩqũẽrẽ yu̶ caátijĩãtimasĩẽtĩẽ jũ̶gori cayasicoatacu̶re bairo caãcũ̶ yu̶ ãnimiwũ̶ . Ãmerẽ yua , tiere catũ̶gou̶sajãnarĩcũ̶ majũ yu̶ ãniña . Bairo tũ̶gou̶sajãnarĩ yua , Dios cũ̶ canetõpau̶ , cũ̶ mena cacaticõãninucũpau̶ yu̶ tuaya . Jesucristo pu̶ame roque merẽ yu̶ carorijere netõõgu̶ , yucu̶pãĩpu̶ yu̶ riabojayupi . Bairi cũ̶ mena yucu̶pãĩpu̶ cariaricu̶re bairo yu̶ tuaya .
66011001	Recommendation	Bairo ñi quetibu̶ju̶ yaparori yua , yu̶ nuniwã cõñarĩcãpãĩrẽ . Tuericu̶re bairo caãnipãĩrẽ yu̶ nuniwã . Tipãĩrẽ yu̶ nunirĩ , bairo ñiwã : “ Atipãĩ cõñarĩcãpãĩrẽ nerĩ ácú̶ja Dios ya wii templo * wiipu̶ . Ti wii caesarore cõñau̶ja . Ti wii macãã altar * mesa cũ̶ãrẽ mu̶ cõñawã . Ti wii templo wiipu̶ Diore cañubuepeonucũrĩ majã camasã cũ̶ãrẽ na mu̶ cõñawã . ‘ Tocãnacãũ̶ majũ niñama , ’ miwã .
66014004	Description	Aperã carõmia mena na rupau̶re roro caátiepeetana ãma . Carõmio ũcõ mena roro átiepesupa . Dios macũ̶ Corderore bairo caãcũ̶ jetore tocãnacã rũ̶mu̶a cũ̶ tũ̶gou̶sayupa . Di rũ̶mu̶ ũno cũ̶ aweyoesupa . Camasã ati u̶mu̶recóo macããna mena macããna , Dios yarã caãnijũ̶gorã majũ ãma . Tunu bairo cũ̶ macũ̶ Cordero yarã caãnijũ̶gorã majũ ãma .
66009007	Description	Na , yeseroa pu̶ame caballoare bairo bauwã . Caballoa mena na caãmeoqũẽparo jũ̶goye caãnarẽ bairo tutuarã majũ ãma yeseroa . Bairi tunu na ru̶poari buire pesaricaro corona * oro beto ũnorẽ pesawã . Na riapé cũ̶ã camasã bauriquere bairo bauwã .
60002016	Recommendation	Dios , mu̶jãã Quetiupau̶ , jĩcãũ̶ã niñami . Apei maniñami . Bairo apei cũ̶ camanimiatacũ̶ãrẽ , mu̶jãã pu̶ame , “ Jããrẽ caroti maniñami . Bairi jãã caboro jãã átimasĩña cañuetie cũ̶ãrẽ , ” ĩ tũ̶goña mawijiaeticõãña . Dios yarã paacoteri majãrẽ bairo caãna ãnirĩ caroaro átiãnimasĩña mu̶jãã cũ̶ã cũ̶ carotirore bairo .
54004010	Faith	Tore bairo cariape nipetiro na catũ̶gou̶saparore bairo ĩrã , tutuaro paari popiye marĩ tãmu̶onucũña . Marĩ pu̶ame tocãnacã rũ̶mu̶a caãnicõã ninucũũ̶ Dios mena marĩ catũ̶goñatutuacõãnipeere marĩ cũ̶gojũ̶gowu̶ . Cũ̶ pu̶ame nipetiro ati u̶mu̶recóo macããnarẽ canetõpau̶ majũ niñami . Tore bairo netõjãñurõ cũ̶ canetõmasĩpee niña marĩ cũ̶ mena catũ̶goñatutuanucũrã roquere .
58010029	Sin	Caroaro tũ̶goñaña mai : Netõjãñurõ popiye na baio joroque na átigu̶mi Dios cũ̶ macũ̶ Jesure caĩñaterã roquere . “ Cristo , Dios macũ̶ cũ̶ cariarique jũ̶gori roro marĩ caátaje wapare netõõñupĩ , ” marĩ ĩ masĩña . Bairo noa ũna cũ̶ cariarique jũ̶gori na carorije wapare canetõecoparã nimirãcũ̶ã , cũ̶ riíre , “ Cabu̶goro macããjẽ niña , ” na caĩata , na yaye wapa popiye tãmu̶ogarãma . Tunu bairoa Espíritu Santo camasãrẽ caju̶ácu̶ cũ̶ãrẽ roro na caĩrĩjẽ jũ̶gori popiye majũ tãmu̶ogarãma .
43020021	Grace	Bairo jããrẽ ĩñorĩ bero , tunu bairo jãã ĩ jẽninemowĩ Jesús : — ¡ Caroa yeri cu̶taje mu̶jããrẽ cũ̶ joáto Dios ! Yu̶ Pacu̶ pu̶ame mu̶jããtu̶ ati yepapu̶ yu̶ jowĩ . Bairi yu̶ cũ̶ã mu̶jããrẽ ati yepa macããna camasã watoapu̶ mu̶jãã yu̶ joya , caroa quetire camasãrẽ na mu̶jãã caquetibu̶ju̶masĩparore bairo ĩ .
65001016	Sin	Na , cañuena cariape tʉ̃goetinucũñama . Nipetiri wãme marĩ quetiuparã na caquetibʉjʉrijere boetiri tiere nipetiro bʉsʉpainucũñama . Na rupaʉ caborore bairo jeto bʉtioro na caátie ũnierẽ bonucũñama . Tie ũnie jetore bʉtioro macãnucũñama . Bairi yua , botiorique mena tutuaro , “ Jãã , caãnimajũrã jãã ãniña , ” ĩ bʉsʉnetõnucũñama camasãrẽ . Tunu aperã camasãrẽ netõjãñurõ na ĩroanucũñama , ĩtori apeye na cacʉ̃gorije ũnierẽ borã .
66006015	Description	Nipetiro ati yepa macããna carotimasĩrã quetiuparã reyes * cũ̶ã acu̶apeticoámá , tiere ĩñarĩ yua . Ũ̶tã yucu̶ , ũ̶tã wiiripu̶ ruticoámá . Aperã camasã quetiuparã catutuarã , soldaua quetiuparã catutuarã , cadinero cũ̶gonetõrĩ majã cũ̶ã acu̶acoama . Torea bairo tunu carotitutuarã majũ camasã caroaro ñe ru̶saeto caãna , aperã paacoteri majã ũ̶mu̶arẽ bairo caãna cũ̶ã uwijãñuwã . Nipetiro ũ̶tã yucu̶pu̶ rutipeticoámá .
66021008	Sin	Aperã cañuena roquere azufre * mena caũ̶rĩrapu̶ na yu̶ recõãgu̶ : Aperãrẽ uwirã yu̶re caĩroajãnapairã , yu̶ yaye quetire carii catũ̶goena roque peeropu̶ ágarãma . Tunu bairoa caasiapairã , camasãrẽ pajĩãrĩ majã , roro aperã na rupau̶ mena caátiepepairã , carorije cũmuañe ũnierẽ caátiãnipairã , bairi wericarãrẽ caĩroapairã , caĩtopairã cũ̶ã nipetiro azufre mena caũ̶rĩrapu̶ ágarãma . Topu̶ na ũna carorãrẽ na yu̶ recõãgu̶ . Topu̶re áná yua , pu̶gani cãrõ carianemorõrẽ bairo roro tãmu̶o ãninucũgarãma , ” ñi quetibu̶ju̶wĩ Dios .
44022016	Recommendation	Bairi ãmerẽ jicoquei bautiza rotiya marĩ Quetiupau̶ ya wãmerẽ ĩrĩ , roro mu̶ caátajere Dios cũ̶ camasĩrĩparore bairo ĩ , ’ ñi quetibu̶ju̶wĩ Ananías .
66009008	Description	Tunu bairoa carõmio poa ñapõrẽ bairo poa ñapõcu̶ma . Na opi cũ̶ãrẽ yai jũãũ̶ opire bairo cũ̶gowã .
55002024	Recommendation	Bairi marĩ Quetiupau̶ cũ̶ carotirijere capaabojari majõcu̶ cũ̶ yau̶ caãcũ̶ pu̶ame aperã mena roro caãmeo bu̶su̶rique netõñesẽãpau̶ ũcũ̶ mee niñami . Bairo pu̶ame roque cũ̶ caáto ñuña : Nipetiro mena caroaro caátiãnimasĩ niñami . Tunu bairoa camasãrẽ caroaro caquetibu̶ju̶ ãmoqũẽmasĩ niñami . Tunu bairoa camasãrẽ yerijõrõ Dios yaye quetire caquetibu̶ju̶masĩ ñuñami .
51002005	Faith	Bairo yu̶ pu̶ame mu̶jãã mena ãmerĩmicũ̶ã , mu̶jãã watoa ãcũ̶rẽ bairo mu̶jããrẽ bu̶tioro yu̶ tũ̶goñanucũña . Tunu bairoa jĩcãrõ tũ̶ni mu̶jãã caátiãnierẽ , bairi Jesucristo yaye quetire mu̶jãã cajãnaetiere tũ̶gori yu̶ u̶seaniña .
60003012	Sin	Torecu̶na , marĩ Quetiupau̶ cañurã caroarã jetore na ĩñau̶sacotegu̶mi . Cũ̶rẽ cũ̶ na cajẽnirĩjẽ cũ̶ãrẽ caroaro na tũ̶gopeobojagu̶mi Dios . Aperã cañuena carorã roquere na asiajãñugu̶mi . Na pesure bairo caãcũ̶ tuagu̶mi yua , ” ĩ quetibu̶ju̶yayupa profeta majã ãnana Dios ya tutipu̶ .
53002013	Faith	Cabaimiatacũ̶ãrẽ , jãã pu̶ame tocãnacãnia marĩ Pacu̶ Diore , “ Mu̶ ñujãñuña jãã mena , ” caĩparã jãã ãniña , jãã yarãrẽ bairo caãna Jesucristo cũ̶ camairã mu̶jãã caãno jũ̶gori . Dios pu̶ame mu̶jããrẽ besejũ̶goyupi caãnijũ̶goripau̶pu̶a , cũ̶ yarã cũ̶ canetõõparã mu̶jãã caãniparore bairo ĩ . Tunu bairo cũ̶ yaye queti caãnorẽ bairo cariape quetibu̶ju̶riquere mu̶jãã catũ̶gou̶saro jũ̶gori , cũ̶ Yeri Espíritu Santo pu̶ame cañurã Dios mena jĩcãrõ caãniparã mu̶jãã ãnio joroque mu̶jãã átiyami .
66022011	Recommendation	¡ Tame , merẽ cõñamajũcõãña ! Bairi caróu̶ carorije caácu̶ , carorijerea cũ̶ átiacu̶áto . Caróu̶ cañuetie majũrẽ caácu̶ cũ̶ã bairoa cũ̶ átiacu̶áto . Apei caroa macããjẽrẽ caátiãninucũũ̶ roque nemojãñurõ caroare cũ̶ átinemoáto . Tunu bairoa , ‘ Dios yau̶ majũ yu̶ ãnigu̶ , ’ caĩrĩcũ̶ cũ̶ã tocãnacã rũ̶mu̶a nemojãñurõ Dios cũ̶ caborore bairo cũ̶ áticõã ninucũãmarõ , ” ñiwĩ ángel .
44002038	Faith	Pedro pu̶ame na ĩñupũ̶ : -- Jesucristo yarã ãnigarã , mu̶jãã caãno cãrõ Dios mena bu̶su̶qũẽnoña roro mu̶jãã caátiere . Roro mu̶jãã catũ̶goñarĩjẽrẽ jãnarĩ , caroa pu̶amerẽ tũ̶goñajũ̶goya . Bairi tunu mu̶jãã nipetiro mu̶jãã cabautiza * rotiro ñuña . Roro mu̶jãã caátiere Dios pu̶ame cũ̶ camasiriyomasĩparore bairo ĩrã , bairo mu̶jãã caáto ñuña . Bairo mu̶jãã caáto , Espíritu Santore mu̶jãã jogu̶mi Dios .
52005015	Recommendation	Tunu apeyera tũ̶gomasĩña : Ni ũcũ̶ roro mu̶jããrẽ cũ̶ caápata , mu̶jãã pu̶ame cũ̶ã roro cũ̶ átiãmeticõãña . Atore bairo pu̶ame ása : Tocãnacãni jãñurĩpu̶a caroa macããjẽ pu̶amerẽ na átiãmeña . Mu̶jãã majũ cũ̶ã tore bairo átiri , nipetiro camasã cũ̶ãrẽ caroa wãme jetore na átiãninucũña .
45001027	Sin	Caũ̶mu̶a cũ̶ã na majũ roro ãmeo átinucũñama . Roro átaje caboborije ũnie majũrẽ átinucũñama . Carõmia mena na caãmeo átiparo ũnorẽã , na majũ caũ̶mu̶a pu̶garãpu̶a roro ãmeo átiepenucũñama . Bairo roro ána yua , na majũ na rupau̶re rorije riaye to baio joroque átinucũñama .
50002018	Recommendation	Bairi yu̶re bairo mu̶jãã cũ̶ã u̶seanicõãña .
44003019	Recommendation	Bairi Dios mena bu̶su̶qũẽnoña roro mu̶jãã caátiere . Roro mu̶jãã catũ̶goñarĩjẽrẽ jãnarĩ caroa pu̶amerẽ tũ̶goñajũ̶goya . Dios mena tũ̶goñatutuajũ̶goya , roro mu̶jãã caátiere cũ̶ camasiriyoparore bairo ĩrã . Bairo mu̶jãã caápata , marĩ Quetiupau̶ pu̶ame caroa yericu̶tajere mu̶jãã jogu̶mi .
66021025	Description	Tunu bairoa ti macã jopeeri cũ̶ã di rũ̶mu̶ ũno bia manigaro . Pããrĩqũẽ jeto nicõã ninucũgaro tocãnacã rũ̶mu̶pu̶a . Ñami roque manigaro ti macãrẽ yua .
43006054	Faith	Ni ũcũ̶ yu̶ rupau̶re cau̶gau̶ , bairi yu̶ rií cũ̶ãrẽ caetii pu̶ame caũ̶petietopu̶ ápérigu̶mi . Bairo bairi ati u̶mu̶recóo capetiro caãno , cariacoatacu̶ cũ̶ caãnimiatacũ̶ãrẽ , cũ̶ yu̶ catiocõãgu̶ tunu .
43019011	Sin	Bairo Pilato cũ̶ caĩrõ tũ̶go , Jesús pu̶ame atore bairo qũĩñupũ̶ : — Dios , rotimasĩrĩqũẽrẽ mu̶ cũ̶ cajooeticõãta , mu̶ rotimasĩẽtĩbujiou̶ . Bairi yu̶re cabu̶su̶jãbuitirocaatacu̶ pu̶ame mu̶ carorije wapa netõjãñurõ buicu̶tiyami .
59002017	Faith	Torea bairo ni ũcũ̶ , “ Dios mena yu̶ tũ̶goñatutuaya , ” caĩ nimicũ̶ã , aperãrẽ bopacooro ĩñarĩ na cũ̶ caju̶ápericõãta , cũ̶ caĩrĩjẽ wapa maniña .
45008003	Sin	Marĩã , rorije caátiãninucũrã marĩ caãno jũ̶gori , Moisés ãnacũ̶ cũ̶ caroticũrĩqũẽrẽ marĩ caátipeyomasĩpee mañupã . Tie roticũrĩqũẽ jũ̶gori marĩ carorije wapare marĩ canetõmasĩẽtĩmiatacũ̶ãrẽ , Dios pu̶ame roque marĩ carorije wapare netõõgu̶ , cũ̶ macũ̶rẽ ati yepapu̶ cũ̶ joyupi . Cũ̶ macũ̶ pu̶ame marĩ roro caátipairã marĩ carupau̶cu̶torea bairo ati rupau̶ cacũ̶gou̶ ãñupĩ . Ti rupau̶ mena riari marĩ carorije wapa caãnierẽ merẽ reepeyocõãñupĩ .
60003014	Recommendation	Bairãpu̶a , caroaro cariape mu̶jãã caátiãnimiatacũ̶ãrẽ , jĩcããrã popiye mu̶jãã baio joroque mu̶jãã na caápata , yapapuaeticõãña . U̶seanirĩ ãña . Noa ũnarẽ na tũ̶goña uwieticõãña . U̶seanirĩqũẽ mena ãnimasĩña .
51003021	Recommendation	Tunu mu̶jãã , capacu̶a , mu̶jãã pũnaarẽ caasiapairã na baio joroque na ápericõãña . Caroaro mena roque na quetibu̶ju̶ya . Roro majũ na mu̶jãã caĩata , na pu̶ame na u̶searitio joroque na mu̶jãã átibujiorã .
66018002	Sin	Cũ̶ yua , bu̶su̶rique tutuaro mena atore bairo ĩ awajajowĩ : “ ¡ Merẽ yasicoaya , merẽ yasicoaya capairi macã Babilonia * ãnatõ ! ¡ Carorã , wãtĩ yeri pũna na caãni macã jẽñacoaya ! Capããrã carorã caãno cãrõ na caãni macã majũ jẽñacoaya . Carorã waibu̶toa moena , masateeri majã na caãni macã jẽñacoaya .
62002022	Sin	Caĩtopai pu̶ame atore bairo niñami : Jesucristo , Dios macũ̶ , Dios cũ̶ cajoricu̶re , “ Jesús , Mesías * mee niñami , ” ĩ bu̶su̶nucũñami . Bairo caĩbu̶su̶nucũũ̶ pu̶ame Jesucristore cateeire bairo caãcũ̶ niñami . Bairo cũ̶rẽ cateei ãnirĩ , Dios , Jesús pacu̶ cũ̶ãrẽ caboecu̶re bairo tuayami .
46011027	Sin	Bairi caroaro ása . Ni jĩcãũ̶ ũcũ̶ marĩ Quetiupau̶ cũ̶ caátatore bairo pããrẽ u̶ga , o u̶se oco cũ̶ãrẽ eti , átimicũ̶ã , nu̶cũ̶bu̶gorique mano cũ̶ caápata , roro ácu̶ átiyami . Marĩ Quetiupau̶ cũ̶ rupau̶ mena roro popiye bairi yucu̶pãĩpu̶ cũ̶ cariariquere nu̶cũ̶bu̶goecu̶re bairo ácu̶ átiyami . Bairi tore bairo cũ̶ caápata , roro cũ̶ caátie wapa pairo nigaro .
59002020	Faith	Bairi , “ Dios mena yu̶ tũ̶goñatutuaya , ” caĩ nimicũ̶ã , caroaro átajere cũ̶ caápericõãta , cũ̶ caĩrĩjẽ wapa maniña , Dios cũ̶ caĩñajoro . ¡ Tame ! ¡ Mu̶ pu̶ame catũ̶goñamasĩẽcũ̶rẽ bairo mu̶ tũ̶goñaña ! ¿ Marĩ ñicũ̶jãã na cabairiquere mu̶ masiriticoati ?
43018003	Description	Bairo merẽ ti wesere camasĩ ãnirĩ topu̶ soldaua * mena na jũ̶goetawĩ . Soldaua bairi jĩcããrã templo * wii coteri majã mena etawĩ . Mai , na pu̶ame sacerdote * majã quetiuparã bairi fariseo * majã cũ̶ã na cajoatana ãma . Na pu̶ame cabesu cũ̶gocõãtana etawã . Bairo bairã , na cajĩñaworije mena etawã .
53003003	Grace	Marĩ Quetiupau̶ pu̶ame cariape caácu̶ niñami . Bairi mu̶jãã ju̶átigu̶mi cũ̶ yaye quetire mu̶jãã catũ̶goñajãnaetiparore bairo ĩ . Roro wãtĩ jũ̶gori mu̶jãã cabainucũrĩjẽ cũ̶ãrẽ mu̶jãã ẽñotabojagu̶mi .
44007021	Description	Itiarã muipu̶a bero yua , ‘ Cũ̶ pajĩãrema Egipto macããna , ’ ĩrã , riapu̶ cũ̶ pojoyuparã capacu̶a Moisés ãnacũ̶ rocu̶re . Faraón macõ pu̶ame na carocaatacu̶re riapu̶ capasau̶re neñañupõ . Bairo cũ̶ nerĩ bero , cũ̶ bu̶tioyupo cõ macũ̶ majũrẽ bairo yua .
66008005	Description	Bairo átiri bero yua , ángel pu̶ame ti altar macããjẽ caũ̶rĩjẽ nitĩrẽ pairo cũ̶ jotu̶pu̶ jejããrĩ ati yepapu̶ wẽẽrocaño jocõãwĩ . Bairo cũ̶ cawẽẽñojoro , tame , pairo bu̶po bu̶su̶wu̶ . Pairo bu̶su̶rique ocajowu̶ . Tutuaro bu̶po yabewu̶ . Tunu bairo yepa cũ̶ã tutuaro majũ yepa yugui rocacõãwũ̶ .
66018003	Sin	¡ Tame , roro majũ baiwã ti macã macããna ! Roro ti macã macããna na rupau̶ caborore bairo na caátie mena ati u̶mu̶recóo macããna camasã poarire na átimecũ̶õwã . Na caátiere na u̶garipeao joroque roro na átijũ̶goyecu̶ma ti macã macããna . Carõmia caũ̶mu̶arẽ na caátiepemecũ̶õrõrẽ bairo ti macã macããna cũ̶ã ati u̶mu̶recóo macããna reyes quetiuparãrẽ roro na átijũ̶goyecu̶ma . Tunu bairoa nuniwapatari majã cũ̶ã Babilonia macããna roro na caáti wapatirerije mena jũ̶gori pairo cadinerocu̶na majũ jẽñawã , ” ĩ bu̶su̶wĩ ángel .
44026021	Violence	Atiere yu̶ caquetibu̶ju̶rije wapa , judío majã pu̶ame templo wiipu̶ yu̶ caãno , ñerĩ yu̶ pajĩãgamiwã .
55004004	Sin	Dios yaye macããjẽ pu̶amerẽ yua boetigarãma . Carorije quetibu̶ju̶rique tocãnacã wãme pu̶amerẽ tũ̶gopeogarãma .
43006064	Faith	Bairo mu̶jããrẽ yu̶ caquetibu̶ju̶miatacũ̶ãrẽ , mu̶jãã mena macããna jĩcããrã mai yu̶ yaye quetire cariape tũ̶goetiyama — na ĩwĩ Jesús cũ̶rẽ catũ̶gou̶sarãrẽ . Mai , caãnijũ̶goripau̶pu̶a merẽ masĩcõãñupĩ Jesús cũ̶ yaye quetire catũ̶gou̶saetiparãrẽ . Cũ̶rẽ cabu̶su̶jãbuitipau̶ cũ̶ãrẽ cũ̶ masĩjũ̶goyeticõãñupĩ .
43013026	Description	Jesús pu̶ame bairo cũ̶ yu̶ caĩjẽniñarõ , atore bairo ñiwĩ : — Pan yosenerĩ yu̶ canuni pu̶ame cũ̶ majũ nigu̶mi . Bairo jãã ĩ quetibu̶ju̶ yaparo , Jesús tocãrõã yua cũ̶ pããrẽ yosenunijowĩ Judas Simón Iscariote macũ̶rẽ .
54006020	Recommendation	Timoteo , mu̶ roque caroaro tũ̶goñatutuarique mena cariape , Dios mu̶rẽ cũ̶ caátiroticũrĩcãrõrẽ bairo áticõã ninucũña . Aperã cabu̶goro macããjẽ dope caátiãmanie bu̶su̶riquere quetibu̶ju̶gari na caãmeo bu̶su̶rique netõnucũrĩjẽ ũnierẽ di rũ̶mu̶ ũno tũ̶gopeoeticõãña . Tie ũnie na cabu̶su̶rique netõrĩjẽ pu̶ame , “ Cariape marĩ camasĩpee niña , ” na caĩbotiomiatacũ̶ãrẽ , cabu̶goro macããjẽ quetibu̶ju̶rique niña .
44017005	Violence	Bairo na cabairijere ĩñarĩ judío majã , Pablojãã na caquetibu̶ju̶rijere cariape catũ̶goena pu̶ame na ĩñatutiyuparã . Bairo na ĩñatutiri yua , ñe ũnie caáperã maarĩpu̶ caãnarẽ na neñoñuparã , nipetiropu̶ roro na caawajabato ñesẽãparore bairo ĩrã . Bairo ána , Jasón ya wiipu̶re roro átirã etayuparã , Pablo Silajããrẽ macããrã . Na ñerĩ camasãrẽ roro na átirotigayuparã .
62005016	Sin	Mu̶jãã yau̶ ũcũ̶ jĩcãũ̶ carori wãme cayasiráná na caáti wãme ũnie meerẽ cũ̶ caápata , Diopu̶re cũ̶ jẽnibojaya . Bairo Diore mu̶jãã cajẽnibojaro , Dios pu̶ame mu̶jãã yau̶re cũ̶ yeri tũ̶goñawasoao joroque cũ̶ átigu̶mi , carori wãme cayasiráná na caáti wãme ũnie meerẽ cũ̶ caápata . Bairopu̶a , apeye carorije cayasirápárã majũ marĩ ãnio joroque caátie niña . Tie ũnierẽ caácu̶ cũ̶ caãmata roquere , “ Diopu̶re cũ̶ jẽnibojaya , ” mu̶jããrẽ ñi masĩẽtĩña .
43013020	Faith	Cariape mu̶jããrẽ ñi quetibu̶ju̶ya : Ni jĩcãũ̶ ũcũ̶ yu̶ caquetibu̶ju̶rotijou̶re catũ̶gou̶sau̶ ũcũ̶ pu̶ame yu̶re catũ̶gou̶sau̶re bairo niñami . Bairi tunu ni jĩcãũ̶ ũcũ̶ yu̶ caquetibu̶ju̶rijere catũ̶gou̶sau̶ pu̶ame yu̶re cajoricu̶ cũ̶ãrẽ catũ̶gou̶sau̶re bairo niñami , ” jãã ĩ quetibu̶ju̶wĩ Jesús , jãã , cũ̶ cabuerãrẽ yua .
58012028	Faith	Dios cũ̶ carotimasĩrĩpau̶ , marĩrẽ cũ̶ cacũbojaripau̶ jeto tuagaro . Bairo tiere tũ̶goñarĩ , Diore , “ Mu̶ ñujãñuña jãã mena , ” marĩ caĩbasapeoro ñuña . Torecu̶ , caroaro cariape átiãnajẽ , cũ̶rẽ ĩroarique Dios cũ̶ caĩñajesori wãmerĩ majũrẽ marĩ caátiãno ñuña .
44019013	Description	Tiwatoare aperã judío majã wãtĩã yeri pũna cacũ̶gori majãrẽ wãtĩãrẽ cawiyoñesẽãrĩ majã ãñuparã . Na pu̶ame Jesús cũ̶ camasĩrĩjẽ mena tore bairo átigarã , atore bairo ĩñuparã wãtĩã yeri pũnarẽ : “ ¡ Pablo cũ̶ caquetibu̶ju̶ , Jesús wãme mena mu̶jããrẽ , ‘ Witi ánája , ’ jãã ĩña ! ”
44015040	Grace	Pablo pu̶ame Silare cũ̶ beseyupu̶ . Bairi , “ Marĩ Quetiupau̶ mu̶jããrẽ mairĩ qũĩñaricanu̶gõáto , ” Jesucristore catũ̶gou̶sari majã cũ̶ na caĩrõ bero , Silas mena acoásúpu̶ .
63001008	Recommendation	Bairi tũ̶goña masĩña , caroaro mu̶jãã caátiãnie wapa caãnipee to yasieticõãto ĩrã . Tie mu̶jãã caátiãnie wapa nipetirore jĩcãrõ tũ̶ni Dios cũ̶ cajopeere mu̶jãã cacũ̶gopetiro roque ñuña .
66011006	Violence	Na , quetibu̶ju̶ri majã pu̶garã caãna , u̶mu̶recóo jopeere biamasĩrĩqũẽrẽ masĩwã . “ To ocaeticõãto ti yepare , ” ĩrã , tore bairo átajere masĩwã . Dios yaye quetire na caquetibu̶ju̶ ãniyu̶tea cãrõ , “ To ocaeticõãto , ” ĩrã , tore bairo átimasĩrĩqũẽrẽ masĩwã . Tunu bairoa oco cũ̶ãrẽ rií to jẽñao joroque átimasĩrĩqũẽrẽ masĩwã . Capee wãmerẽ ati yepa macããnarẽ roro átajere masĩwã . Caãno cãrõ roro popiye tãmu̶orĩqũẽrẽ masĩwã . Nocãnacãni na caboro cãrõ camasãrẽ roro átiãnimasĩrĩqũẽrẽ masĩwã , naa , quetibu̶ju̶ri majã yua .
44008021	Sin	Dios cũ̶ caĩñajoro mu̶ catũ̶goñarĩjẽ cariape mee niña . Bairi jĩcã wãmeacã ũno Dios yerire mu̶ ñemasĩẽtĩña mu̶a .
43017010	Faith	Nipetirã yu̶ yarã yu̶re catũ̶gou̶sarã pu̶ame mu̶ yarã niñama . Bairi nipetirã mu̶ yarã caãna cũ̶ã yu̶ yarã niñama . Bairi na cũ̶ã yu̶ caátitutuãnierẽ camasãrẽ na áti ĩñogarãma .
45003012	Sin	Nipetiro camasã Dios yaye caroa quetire jãnarĩ ricaati quetibu̶ju̶rique pu̶amerẽ tũ̶gou̶sarã átiyama . Caroa wãme ũnierẽ besemasĩẽtĩrĩ tũ̶goñamawijiacoayama . Bairi , ¡ ni jĩcãũ̶ ũcũ̶ camasocu̶ cañuu̶ cariape caácu̶ mácũ̶mi !
50002003	Recommendation	Tunu bairoa aperã na caátiere na netõga tũ̶goñaeticõãña . Tunu na ĩñatuti tũ̶goñaeticõãña . “ Marĩ jeto marĩ masĩbotioya , ” ĩẽna , paaya Jesucristo mu̶jããrẽ cũ̶ caroticũrĩqũẽrẽ . Mu̶jãã tocãnacãũ̶pu̶a , nipetiro camasãrẽ na ĩroaya . Bairo na ĩroari , di rũ̶mu̶ ũno , “ Marĩ majũ aperã netõrõ caãnimajũrã marĩ ãniña , ” ĩ tũ̶goñaeticõãña .
66001013	Description	Tunu bairoa jĩcã wãmo peti pu̶ga pẽnirõ cãnacã tutuu jĩñaworica tutuu watoapu̶ caãcũ̶ jĩcãũ̶ camasocu̶ bauriquere bairo cabauriquecu̶cu̶re cũ̶ ñiñabócawu̶ . Cũ̶ pu̶ame jutiro cayoaro , cũ̶ ru̶poripu̶ caetarore jãñawĩ . Rupawu̶ ãmu̶ cũ̶ ju̶tiro . Tunu apeyera orowẽ mena cũ̶ cotia caũ̶mu̶arõ cãrõ esaro wẽñawĩ .
66022003	Faith	Bairi tunu ti macãpu̶re carorije áticũrĩcãrõrẽ bairo caãnie manigaro . Ti macãpu̶ Dios , bairi cũ̶ macũ̶ Cordero mena na caruiro cũ̶ã topu̶a nigaro . Bairi cũ̶ yarã cũ̶ canetõrĩcãrã cũ̶tu̶ macããnarẽ bairo caãna jeto qũĩroagarãma .
60004007	Recommendation	Apeyera mu̶jãã ñiña : Merẽ ati u̶mu̶recóo capetipa rũ̶mu̶ cõñarõ baiya . Torena , masacatirique mena caroaro ãnajẽcu̶sa . Nu̶cũ̶bu̶gorique mena tocãnacãnia Diore cũ̶ jẽnicoteãninucũña ti rũ̶mu̶ caetaparo jũ̶goye .
44014026	Grace	Bairo to macããnarẽ na quetibu̶ju̶ yaparori bero , cũmua mena acoásúparã Siria yepa macãã macã Atioquíapu̶ . Ti macãpũ̶ĩ Jesure catũ̶gou̶sari majã pu̶ame , “ Mu̶jããrẽ mairĩ , Dios caroaro cũ̶ coteáto , ” na caĩpaarotijoricarã mena torea bairo átipeyoetayuparã yua .
46007028	Recommendation	Tunu bairoa carõmiorẽ bócari cũ̶ canu̶mo cu̶pata , roro ána mee átiyami . Tunu bairoa jĩcãõ cawãmao carõmio cũ̶ã cõ camanapu̶ cu̶pata , roro áco mee átiyamo . Bairo na cabaimiatacũ̶ãrẽ , ati yepapu̶ na caãno capee wãme na caãnierẽ tũ̶goñarĩqũẽ pairique nigaro . Tiere ĩ , yu̶ pu̶ame aperã na canu̶mo cu̶tiere yu̶ boojãẽtĩnucũña .
49006012	Sin	Marĩã , caroaro ãnigarã , ãmeo qũẽrãrẽ bairo marĩ átiya . Bairãpu̶a , camasã mena mee ãmeo qũẽrã marĩ baiya . Wãtĩ yeri pũna quetiuparã mena ãmeo qũẽrãrẽ bairo ána marĩ baiya . Wãtĩ yeri pũna pu̶ame cabauena nimirãcũ̶ã , ati u̶mu̶recóopu̶ nicõãñama , catutuarã . Na camasĩrĩjẽ mena camasã carorãrẽ roro majũ na caátipeere rotinucũñama .
59001005	Recommendation	Bairi ni jĩcãũ̶ ũcũ̶ jĩcã wãmerẽ camasĩpeyoecu̶ cũ̶ caãmata , Diore cũ̶ jẽnimasĩñami . Bairo cũ̶ cajẽniata , cũ̶ jogu̶mi Dios cũ̶ cajẽnirĩjẽrẽ . Camasã nipetiro nocãrõ na caboro cãrõ masĩrĩqũẽrẽ na jogu̶mi , cũ̶ na cajẽniata . “ ¿ Nopẽĩrã tocãrõ majũ mu̶jãã jẽniñati ? ” ĩẽtĩgu̶mi Dios .
52005019	Recommendation	Mu̶jãã yeripu̶ Espíritu Santo jũ̶gori caroa wãme mu̶jãã caátinucũrĩjẽrẽ to yasio joroque ãmeo ápericõãña .
58009002	Description	Dios ya wii waibu̶toa aseri mena na caqũẽnojũ̶gorica wii pu̶ame atore bairo caãni wii ãñuparõ : Pu̶ga aru̶a cacũ̶gori wii majũ ãñuparõ . Etajũ̶goricapau̶re , Cañurĩpau̶ cawãmecu̶tipau̶re ãñuparõ candelabro jĩñaworica tutu . Tipau̶rea ãñuparõ tunu jĩcã mesa pan caroa Dios yaye majũ na caĩcũrĩqũẽ cũ̶ã .
66003018	Recommendation	Bairi mu̶jããrẽ yu̶ quetibu̶ju̶ya : Yu̶ yaye nocãrõ caroa majũrẽ tũ̶gou̶saya . Oro peeropu̶ joe qũẽnorĩqũẽrẽ bairo caãnie majũrẽ yu̶ jogu̶ , yu̶re mu̶jãã cajẽniata . Tiere mu̶jãã yu̶ cajoro , cariapea ñe ũnie caru̶saena majũ mu̶jãã ãnigarã u̶mu̶recóopu̶re . Tunu bairoa yu̶ roque jutii caroa cabotirije majũrẽ yu̶ jogu̶ mu̶jãã cajãñapeere . Tie jutiire jãñarã , cabobotũ̶goñaenarẽ bairo mu̶jãã ãnigarã , ãmerẽ cajutii mánarẽ bairo nimirãcũ̶ã . Apeye cũ̶ãrẽ carorije mu̶jãã caátie jũ̶gori cacaapee ĩñaenarẽ bairo mu̶jãã caãnierẽ mu̶jãã cau̶cotipee u̶co majũrẽ mu̶jãã yu̶ jogu̶ . Tiere yu̶ cajoro yua caĩñamasĩrã ãnirĩ caroaro yu̶ yaye quetire jĩcãrõ tũ̶ni mu̶jãã tũ̶gou̶sagarã .
62005013	Faith	Mu̶jãã , Dios macũ̶ Jesucristore catũ̶gou̶sari majãrẽ yu̶ quetibu̶ju̶ woatujoya , merẽ yeri capetietie mu̶jãã cacũ̶gorijere mu̶jãã camasĩparore bairo ĩ .
43007018	Faith	Ni jĩcãũ̶ ũcũ̶ cũ̶ majũã cũ̶ caboro mena cabu̶su̶nucũũ̶ pu̶ame , camasã , “ Caãnimajũũ̶rẽ bairo niñami , ” cũ̶ na ĩáto ĩ , na quetibu̶ju̶yami . Apei , “ Nipetiro camasã cũ̶rẽ cajoricu̶re na ĩroáto , ” caĩ pu̶ame roque cariape quetibu̶ju̶ átiyami . Bairo caĩ ãnirĩ di rũ̶mu̶ ũno ĩtoecu̶mi .
47004007	Grace	Bairi atie Dios nocãrõ cũ̶ catutuarijere jãã camasĩnucũrĩjẽ pu̶ame , cawapacu̶tie netõjãñurõ jããrẽ cañurĩjẽ niña . Bairo tiere masĩrĩ aperã camasãrẽ na jãã quetibu̶ju̶netõnucũña . Bairo caquetibu̶ju̶rã nimirãcũ̶ã , ati rupau̶ pu̶amerã catutuaenarẽ bairo caãna jãã ãniña , ríiru̶ cawatiyasiparu̶re bairo yua . Bairo jãã cabaiãnierẽ ĩñarĩ nipetiro camasã , “ Na catutuarije jũ̶gori mee , Dios cũ̶ catutuarije jũ̶gori roque tore bairo quetibu̶ju̶ masĩñama , ” jãã ĩ masĩnucũñama .
45012019	Recommendation	Yu̶ yarã , yu̶ bairãrẽ bairo caãna , yu̶ camairã , mu̶jããrẽ ñiña : Noa ũna mu̶jããrẽ roro na caáto , mu̶jãã majũ roro na áticãnamueticõãña . Dios pu̶ame roque mu̶jããrẽ roro caánarẽ na ĩñabesegu̶mi . Cũ̶ yaye woaturica tutipu̶ cũ̶ãrẽ atore bairo ĩ woatuyupa : “ ‘ Yu̶ roque camasãrẽ caĩñabesepau̶ yu̶ ãniña . Roro na caátajere cariape na ñiñabesegu̶ , ’ ĩñupĩ marĩ Quetiupau̶ , ” ĩ woatuyupa cũ̶ ya tutipu̶ cũ̶ãrẽ .
43008054	Faith	Bairo na caĩrõ , atore bairo na ĩwĩ Jesús : — Yu̶ majũã , “ Caroaro caácu̶ yu̶ ãniña , ” yu̶ caĩata , yu̶ caquetibu̶ju̶rije wapa manibujioro . “ Dios jãã pacu̶ niñami , ” mu̶jãã caĩnucũmii pu̶ame yu̶ caátiere ĩñajesonucũñami .
45014020	Recommendation	Bairi u̶garique mu̶jãã cau̶gaãninucũrĩjẽ jũ̶gori Dios cũ̶ caborore bairo na caátiere na átijãnao joroque ápericõãña . Bairopu̶a , nipetirije u̶garique cañurĩjẽ jeto niña . Aperã na cau̶gaetinucũrĩjẽrẽ na caĩñajoro marĩ cau̶garije jũ̶gori Jesucristo mena na catũ̶goñatutuarijere na jãnao joroque átaje pu̶ame roque cañuetie niña .
43019040	Description	Bairi José Nicodemo mena Jesús rupau̶ri ãnajẽrẽ nerĩ , jutii wẽẽrĩ mena cũ̶ du̶ru̶ayuparã . Bairo cũ̶ du̶ru̶agarã jũ̶goye , caju̶tiñurĩjẽ Nicodemo cũ̶ cajeatíataje mena wareyuparã cũ̶ rupau̶ri ãnajẽrẽ . Mai , judío majã , na ñicũ̶jãã ãnanarẽ bairo cariarãrẽ na caátinucũrĩ wãme ãmu̶ . Bairi tore bairo cũ̶ ásuparã .
58010034	Faith	Preso jorica wii na cacũrericarã cũ̶ãrẽ na mu̶jãã ĩñamaiñupã . Tunu bairoa mu̶jããrẽ , mu̶jãã yaye apeye ũnierẽ roro majũ na caẽmamiatacũ̶ãrẽ , yerijõrõ mena mu̶jãã ãnicõãñupã . U̶mu̶recóopu̶ caãnicõãnie mu̶jãã cacũ̶gopee nocãrõ caroa caãnimajũrĩjẽ pu̶amerẽ tũ̶goñarĩ , bairo mu̶jãã baiyupa .
44013023	Grace	“ Cũ̶ , David ãnacũ̶ majũ pãrãmerã mena macããcũ̶ jĩcãũ̶ ãmi Jesús . Cũ̶ , Jesurea Dios cũ̶ joyupi , Israel poa macããnarẽ na netõõgu̶ . Tirũ̶mu̶pu̶ cũ̶ caĩjũ̶goyeticũrĩcãrõrẽã bairo átigu̶ cũ̶rẽ joyupi .
46002009	Faith	Torea bairo ĩ quetibu̶ju̶ woatuyupa Dios ya tutipu̶ cũ̶ãrẽ : “ Dios pu̶ame cũ̶rẽ camairãrẽ caroa majũrẽ na cũ̶goyuyami . Camasã na caĩñaetaje , na catũ̶goetaje , na catũ̶goñacoteetaje majũrẽ na qũẽnoyuyami , ” ĩ quetibu̶ju̶ woatuyupa ti tutipu̶re .
45008011	Grace	Dios Yeri Espíritu Santo , Jesucristo cariaricu̶pu̶re tunu cũ̶ catio joroque caátacu̶ pu̶ame marĩpu̶re cũ̶ caãmata , marĩ rupau̶ cayasiro bero tunu ti rupau̶re catio joroque átigu̶mi . Espíritu Santo marĩpu̶re cũ̶ caãnoi , cũ̶ camasĩrĩjẽ mena tore bairo marĩ átigu̶mi .
45008016	Faith	Espíritu Santo pu̶ame marĩ yeri marĩ catũ̶goñarĩjẽpu̶ , “ Dios pũnaa majũ marĩ ãniña , ” marĩ ĩ tũ̶goñao joroque átiyami .
48006007	Recommendation	Bairi apeyera , ni jĩcãũ̶ ũcũ̶ Diore roro cũ̶ caĩboyeti epepee maniña . Bairi mu̶jãã cũ̶ã mu̶jãã majũ rupau̶re ĩtoepeeticõãña . Atiere tũ̶goñañijate : Camasã jĩcã wãme otere na caoteata , cabero cabu̶tiro carícare jegarã otenucũñama .
45011022	Grace	Bairi caroaro mu̶jãã catũ̶goñamasĩrõ ñuña : Dios camasãrẽ caĩñamaimasĩ cañuu̶ majũ niñami . Baimicũ̶ã , tunu cũ̶ yaye quetire na cabaibotioata , tutuaro mena roro popiye na baio joroque caácu̶ niñami . Judío majã cabaibotiorãrẽ tutuaro mena na ĩñabeseyupi . Bairo caátimasĩ nimicũ̶ã , mu̶jãã judío majã caãmerã pu̶amerẽ caroaro mu̶jãã ásupi , mu̶jãã catũ̶gou̶saro jũ̶gori . Bairi mu̶jãã pu̶ame mu̶jãã cũ̶ caĩñamairõ jũ̶gori caroaro cũ̶ caborore bairo caátiãniparã mu̶jãã ãniña . Tore bairo mu̶jãã caátijãnacõãta , mu̶jãã cũ̶ãrẽ tutuaro mena popiye mu̶jãã baio joroque mu̶jãã átigu̶mi . Olivou̶ ru̶pu̶u̶re pajure reire bairo mu̶jãã regu̶mi mu̶jãã carorije wapa yua .
59005007	Recommendation	Bairi mu̶jãã pu̶ame roque yu̶ bairãrẽ bairo caãna , popiye baimirãcũ̶ã , tũ̶goñaenarẽ bairo tũ̶goñanetõcõãña marĩ Quetiupau̶ nemo cũ̶ catunuatípa rũ̶mu̶ caetaparo jũ̶goye . Wese paari majõcu̶ cũ̶ cabairijere tũ̶goñaña mai : Cũ̶ pu̶ame cũ̶ wesere caocajãjũ̶gopeere patowãcãẽcũ̶ coteyami . Cabero yua , cũ̶ ote , cabu̶tiro ĩñarĩ , tunu caocomani rũ̶mu̶rẽ patowãcãẽcũ̶ coteyami , tie caroa ríca majũrẽ jegu̶ .
55001016	Grace	Apei Onesíforo roque capee majũ yu̶ yeri tũ̶goña u̶seanio joroque ámi preso jorica wiipu̶ yu̶ cũ̶ caĩñau̶etanucũrĩjẽ jũ̶gori yua . Tunu bairoa preso jorica wiipu̶ yu̶ caãnie cũ̶ãrẽ tũ̶goñaboboricaro mano yu̶re ĩñau̶ etanucũwĩ . Yu̶ pu̶ame tiere tũ̶goñarĩ , “ Marĩ Quetiupau̶ bu̶tioro cũ̶ ya poa macããna cũ̶ãrẽ qũĩñamaiáto , ” ñinucũña .
62002028	Faith	Tunu bairoa yu̶ pũnaarẽ bairo caãna , Jesucristo mena jĩcãũ̶ pũnaarẽ bairo ãnicõãña . Bairo marĩ caãmata , Jesucristo ati yepapu̶ nemo cũ̶ caetarore tũ̶goñatutuarique mena , tũ̶goñaboboricaro mano cũ̶ marĩ cotegarã .
48005016	Recommendation	Bairi mu̶jããrẽ ñiña : Espíritu Santo mu̶jããrẽ cũ̶ cajũ̶goãnorẽ bairo jĩcãrõ tũ̶ni caroaro átiãnicõãnucũña . Carorije mu̶jãã rupau̶ caborore bairo mu̶jãã caátiãniga nucũrĩjẽrẽ átiãmerĩcõãña .
54001015	Grace	Apeyera atie Jesucristo yaye queti yu̶ caquetibu̶ju̶pee caãnorẽ bairo cariape niña . Tiere nipetiro camasã ati u̶mu̶recóo macããna na camasĩpee niña : Jesucristo pu̶ame ati u̶mu̶recóopu̶re asúpi , nipetiro roro na caátie wapa cabuicu̶narẽ na netõũ̶ acú̶ . Mai , yu̶ roque roro majũ , carorije yu̶ caátaje jũ̶gori cawapacu̶cu̶ majũ yu̶ ãnimiwũ̶ aperã netõjãñurõ .
49006010	Faith	Bairi yu̶ yarã , yu̶ bairãrẽ bairo caãna , caãnitu̶sari wãme atiere mu̶jããrẽ yu̶ quetibu̶ju̶ woajoya : Marĩ Quetiupau̶ cũ̶ camasĩõrĩjẽ mena yeri pũna tutuarã ãña .
46010012	Recommendation	Bairi ni jĩcãũ̶ ũcũ̶ Dios cũ̶ carotirore bairo jĩcãrõ tũ̶ni cũ̶ caátiãnimasĩata , caroaro tũ̶goñamasĩrĩ cũ̶ ãmarõ , wãtĩrẽ cũ̶ caĩtoecoetiparore bairo ĩ .
58010014	Grace	Jesús cũ̶ majũã yucu̶pãĩpu̶ cũ̶ cariarique jũ̶gori ñe ũnie cawapa mánarẽ bairo caãna na ãnio joroque na ásupi Jesús Dios yarã caãniparãrẽ . Na pu̶ame tocãnacã rũ̶mu̶a tore bairo jeto ãnicõã ninucũgarãma .
43010031	Violence	Bairo cũ̶ caĩquetibu̶ju̶ro tũ̶gorã , judío majã pu̶ame ũ̶tã rupaa jeri cũ̶ wẽjĩãgamiwã .
46011003	Description	Mai , atie cũ̶ãrẽ mu̶jãã camasĩrõ yu̶ boya : Cristo * pu̶ame marĩ caũ̶mu̶arẽ caãnijũ̶gou̶ , caru̶poare bairo caãcũ̶ niñami . Bairi tunu caũ̶mu̶ canu̶mocu̶cu̶ pu̶ame carõmio , cũ̶ nu̶morẽ caãnijũ̶gou̶ , cõ ru̶poare bairo caãcũ̶ niñami . Dios , Cristore caãnijũ̶gou̶ , cũ̶ ru̶poare bairo caãcũ̶ cũ̶ caãnorẽã bairo caũ̶mu̶ cũ̶ã cũ̶ nu̶morẽ caãnijũ̶gou̶ niñami .
58011036	Violence	Aperã Diore caĩroarã cũ̶ãrẽ roro na ĩ boyetieperi na bape epenucũñupa . Ãpõã wẽrĩ cadenas mena na jiyari , bairi tunu preso jorica wiiripu̶ na cũreri roro majũ na átiepeyupa .
58006019	Faith	“ Cũmua capairicare ãpõãpãĩ canu̶cũ̶rĩpãĩ mena jũ̶gori , ti cũmua aperopu̶ wu̶ámasĩẽtĩña , ” marĩ ĩ masĩña pu̶gani cãrõ tũ̶goñarĩcãrõ mano . Torea bairo Jesús mena marĩ catũ̶goñatutuarique mena jũ̶gori , “ Cũ̶ mena u̶seanirĩ marĩ ãnicõã ninucũgarã tocãnacã rũ̶mu̶a cũ̶ caĩrĩcãrõrẽã bairo , ” marĩ ĩ masĩña merẽ pu̶gani cãrõ tũ̶goñarĩcãrõ mano . Apeyera tunu sumo * sacerdote majõcu̶ templo * wiipu̶ Dios mena bu̶su̶ácú̶ , jutii asero yoo ẽñotarica aserore netõrĩ , Dios cũ̶ caãnipau̶pu̶ etanucũñupũ̶ . Torea bairo Jesús marĩ catũ̶goñatutuanemojũ̶goricu̶ cũ̶ã cũ̶ cariarique jũ̶gori u̶mu̶recóo Dios cũ̶ caãnipau̶pu̶ etayupi . Marĩ jũ̶goye ájũ̶goyupi u̶mu̶recóore , marĩ cũ̶ yarã cũ̶ã cũ̶ tu̶pu̶ marĩ caámasĩparore bairo ĩ . Bairo cũ̶ caáto jũ̶gori , cũ̶ cũñupĩ Dios marĩ sumo sacerdote majõcu̶re bairo caãnicõãninucũpau̶ majũ . Tirũ̶mu̶pu̶ macããcũ̶ Melquisedec * cawãmecu̶cu̶ ãnacũ̶rẽ bairo cũ̶ cũñupĩ .
49005011	Recommendation	Tunu aperã canaitĩãrõpu̶ caãnarẽ bairo caãna dope bairo caátimasĩã manierẽ na caátie ũnie macããjẽrẽ marĩ caápero boya . Ricaati catũ̶goñarãrẽ na marĩ cabeyoro boya , caroa quetire na tũ̶goñamasĩjũ̶goáto ĩrã .
59004011	Recommendation	Mu̶jãã , yu̶ bairãrẽ bairo caãna , ãmeo bu̶su̶paieticõãña . Ni jĩcãũ̶ ũcũ̶ cũ̶ yau̶re roro cũ̶ cabu̶su̶paiata , o cũ̶ caátiere roro cũ̶ caĩñabeseata , Dios , “ ¡ Ãmeo maiña ! ” cũ̶ caĩroticũrĩqũẽrẽ cabotiou̶re bairo baiyami . “ ¡ Dios netõrõ yu̶ masĩña ! ” caĩrẽ bairo niñami .
66021021	Description	Tunu bairoa pu̶ga wãmo peti ru̶pore pu̶ga pẽnirõ cãnacã jopeeri majũ caãnie cũ̶ã ũ̶tã cawapapacarije perla * cawãmecu̶tie mena qũẽnorĩcã jopeeri ãmu̶ . Tocãnacã jopepu̶rea tie ũ̶tã perla jĩcã mena qũẽnorĩcã jopeeri ãmu̶ . Bairi tunu ti macã átáwã caãnimajũrĩwã cũ̶ã caroa majũ caasiyarije oro majũ mena qũẽnorĩcãwã ãmu̶ . Caroaro majũ u̶gueri mano ẽñoorõrẽ bairo ĩña ãmewiyoricawã ãmu̶ .
58003006	Faith	Jesús pu̶ame roque Dios macũ̶ majũ ãnirĩ , ti wii upau̶ cariape caácu̶ ũcũ̶ niñami . Marĩã , ti wii macããnarẽ bairo caãna marĩ ãniña , cũ̶ mena u̶seanirĩ marĩ catũ̶goñatutuacõã ninucũata .
45012009	Recommendation	Cariape ãmeo maiãña . Di rũ̶mu̶ ũno carorije macããjẽrẽ ĩñaboeticõãña . Caroa macããjẽ pu̶amerẽ átiãnicõã ninucũña .
66011013	Violence	Bairo na cawãmu̶átípau̶a , ati yepa bu̶tioro majũ yuguiwu̶ . Ti macã macããjẽ wiiri jĩcã wiiri ñapeticoapu̶ . Pu̶ga wãmo cãrõ caãniataje jĩcã wii cañaweyorore bairo ñapeticoapu̶ , yepa cayuguiro jũ̶gori yua . Camasã cũ̶ã tie jũ̶gori jĩcã wãmo peti pu̶ga pẽnirõ cãnacã mil majũ yasipeticoáma . Bairo cabairijere caĩñarã cacatiru̶sarã pu̶ame yua bu̶tioro uwiri Diore cũ̶ basapeojũ̶gowã . U̶mu̶recóo macããcũ̶rẽ cũ̶ basapeojũ̶gowã yua .
48003020	Description	Jĩcãũ̶ cũ̶ caátipeere cũ̶ caĩcũrĩqũẽ caãmata , apeipu̶ cũ̶ cabu̶su̶nemobojaro boetiya . Torea bairo Dios cũ̶ majũpu̶a cũ̶ caátipeere quetibu̶ju̶yupi Abrahãrẽ . Aperãpũ̶rẽ quetibu̶ju̶ netõrotijoesupi .
43019010	Description	Bairo Jesús cũ̶ cayu̶eto ĩña , atore bairo qũĩñupũ̶ : — ¿ Nopẽĩ yu̶ mu̶ yu̶etiyati ? ¿ Mu̶ yu̶ capapuaturocarotimasĩrĩjẽrẽ , bairi tunu mu̶ yu̶ cawiyorotimasĩrĩjẽ cũ̶ãrẽ mu̶ masĩẽtĩñati ?
44008032	Description	Etiopía macããcũ̶ cũ̶ cabueataje pu̶ame atore bairo ĩñuparõ , Jesucristo cũ̶ cabaipeere profeta Isaías ãnacũ̶ cũ̶ caquetibu̶ju̶woaturique : “ Oveja * nurĩcũ̶ camasã cũ̶ pajĩãgarã , cũ̶ na caneátátore bairo caũ̶mu̶ cũ̶ãrẽ cũ̶ pajĩãgarã cũ̶ neágarãma . Tunu bairoa cordero * poa mena jutii qũẽnogarã , cũ̶ poare na cajuaro , bu̶su̶etiyami . Torea bairo caũ̶mu̶ cũ̶ã bu̶su̶etigu̶mi , roro cũ̶ na caátimiatacũ̶ãrẽ .
44013021	Description	To bero yua , marĩ ñicũ̶jãã ãnana pu̶ame na quetiupau̶ caãnipau̶ rey ũcũ̶rẽ boyayupa . Bairo na caboroi , Dios pu̶ame Cis macũ̶ , Saúl cawãmecu̶cu̶re cuarenta cũ̶marĩ majũ na quetiupau̶ reyre * bairo cũ̶ cũñañupĩ . Cũ̶ , Saúl pu̶ame Benjamín ya poa macããcũ̶ majũ ãñupũ̶ .
56001010	Sin	To mu̶ caãnopu̶re capããrã niñama cabaibotiopairã . Na ũna pu̶ame na rupau̶ macããjẽ * yisetariquere , aperã cayiseta mánarẽ na cayiserotiro bu̶tioro bonucũñama . Caroaro tũ̶goñarĩ mee roro apeye ũnierẽ bu̶su̶painucũñama . Bairo bu̶su̶ri yua , aperã camasãrẽ roro na ĩtoeperã átiyama .
44010012	Description	Ti aseropu̶ yosayuparã nipetiro waibu̶toa caãna cãrõ yepa macããna . Bairi nipetiro ãña ũna , aperã cawu̶rã cũ̶ã nipetiro ãñuparã ti asero buipu̶re .
43017022	Grace	Bairi mu̶ carotimasĩrĩjẽrẽ yu̶ mu̶ cajoricarorea bairo yu̶ cũ̶ã rotimasĩrĩqũẽrẽ na yu̶ joya , jĩcãrõrẽã bairo na tũ̶goña yeri jãña ãmarõ ĩ . Bairo bairã , jĩcãrõ marĩ caãnorẽã bairo na cũ̶ã na ãmarõ .
55001013	Faith	Bairi mu̶ pu̶ame caroa queti mu̶ yu̶ caquetibu̶ju̶riquere bairo cariape áticõã ninucũña . Jesucristo mena tũ̶goñatutuaya . Jesucristo mena jĩcãrõ marĩ caãnimasĩrĩjẽ jũ̶gori marĩ caãmeomaiãnie mena camasãrẽ na maiãninucũña .
43002006	Description	Mai , topu̶ ãmu̶ jĩcã wãmo peti jĩcã pẽnirõ cãnacã jotu̶ri , ũ̶tã jotu̶ri . Capaca ru̶ri nocãrõ cincuenta , o setenta litro * majũ caoco jeri ru̶ri ãmu̶ tocãnacãru̶pu̶a . Judío majã caroarã nigarã Dios cũ̶ caĩñajoro , tiru̶ macããjẽ oco mena na causanucũrĩru̶ri ãmu̶ .
46015034	Recommendation	Bairi mu̶jãã pu̶ame caroaro átiãña . Carorije macããjẽrẽ átiãmerĩcõãña . Jĩcããrã mu̶jãã mena macããna Diore camasĩẽna majũ niñama . Atore bairo mu̶jããrẽ yu̶ quetibu̶ju̶ya , yu̶ caĩrĩjẽrẽ tũ̶gori mu̶jãã catũ̶goñaboboparore bairo ĩ .
49004002	Recommendation	“ Aperã netõrõ caãnimajũrã jãã ãniña , ” ĩ tũ̶goñaeticõãña . Nu̶cũ̶bu̶gorique mena ãmeo ĩñaña . Aperã mu̶jããrẽ roro na caátimiatacũ̶ãrẽ , na ãmeeticõãña . Narẽ mu̶jãã camairĩjẽ jũ̶gori tũ̶goenarẽ bairo roro na caátiere tũ̶goña netõcõãña .
65001023	Recommendation	Na ũna peeropʉ caábujiorãrẽ na jʉátinemoña , na yeripʉ Jesucristo mena na tʉ̃goñatutuao joroque ĩrã . Aperã noa ũna rorije caáticõãnigarã cʉ̃ãrẽ na ĩñamaiña . Bairãpʉa , maijʉ̃goya . Mʉjãã yeripʉ roro na caátiere mʉjãã tʉ̃goʉsare mʉjãã cʉ̃ã . Roro na caátiere ĩñajesoetimajũcõãña .
45008028	Grace	Atore bairo marĩ masĩña : Nipetiri wãme caroa , o popiye marĩ cabainucũpeere marĩ cũñupĩ Dios , marĩ , cũ̶rẽ camairã cũ̶ caborore bairo caroaro marĩ caátiãnimasĩparore bairo ĩ . Tore bairo marĩ cũñupĩ Dios marĩ , cũ̶ cabesericarã , cũ̶ cabojũ̶goricarorea bairo catũ̶gou̶sarãrẽ .
45016019	Recommendation	Mu̶jãã pu̶ame roque caroaro Jesucristo yaye quetire mu̶jãã tũ̶gou̶saya . Camasã nipetiro cũ̶ã cũ̶rẽ mu̶jãã catũ̶gou̶sanucũrĩjẽrẽ caroaro masĩñama . Bairi yu̶ cũ̶ã mu̶jãã mena yu̶ u̶seaniña . Tunu bairo caroa Espíritu Santo mu̶jããrẽ cũ̶ camasĩõjorije jũ̶gori caroa macããjẽ jetore mu̶jãã caátiãno yu̶ boya . Carorije macããjẽ roquere mu̶jãã caátiãno yu̶ boetiya .
58009004	Description	Topu̶re ãñuparõ oro mena na caqũẽnorĩcã altar * mesa incienso * caju̶tiñurĩjẽrẽ na cajoemu̶gõrĩ mesa majũ . Tipau̶rea ãñuparõ tunu Dios ya pata rocapata * cofre del pacto cawãmecu̶ti pata oro mena nipetiropu̶ cabuire werica pata majũ . Ti pata pupeapu̶ ãñuparõ jĩcã jotu̶ oro mena na caqũẽnorĩcã jotu̶ , u̶garique Dios cũ̶ cajorique maná * cawãmecu̶tie mena . Tunu bairoa ti pata pupeapu̶re ãñuparõ Aarón ãnacũ̶ tuericu̶ caãcããjããrĩcũ̶ cũ̶ã . Apeyera Dios cũ̶ caroticũrĩqũẽrẽ cũ̶ cawoaturicapãĩrĩ ũ̶tãpãĩrĩ cũ̶ã ãñuparõ ti patapupeapu̶re .
45003027	Faith	Bairi marĩ pu̶ame marĩ majũ caroaro marĩ caátiãnie jũ̶gori , “ Dios cũ̶ caĩñajoro cañurã marĩ ãniña , ” marĩ caĩbotiomasĩpee maniña . Moisés ãnacũ̶ cũ̶ caátiroticũrĩqũẽ marĩ caátie jũ̶gori mee caroarã marĩ ãniña . Jesucristo mena marĩ catũ̶goñatutuarije jũ̶gori roque Dios pu̶ame , “ Cañurã mu̶jãã ãniña , ” marĩ ĩ masĩñami .
43014010	Faith	¿ Cariape yu̶ Pacu̶ mena yu̶ caãnierẽ , bairi yu̶ Pacu̶ cũ̶ã yu̶ mena cũ̶ caãnierẽ mu̶jãã masĩẽtĩñati ? Bairi atore bairo mu̶jãã yu̶ caĩquetibu̶ju̶rije yu̶ majũã yu̶ catũ̶goñarõ mee bairo niña . Yu̶ Pacu̶ , yu̶ mena caãcũ̶ mena roque cũ̶ carotiro mena bairo caroaro cũ̶ paariquere yu̶ átiãninucũña .
44016022	Violence	Bairo na caĩrõ tũ̶go , camasã catũ̶gorã etaátana cũ̶ã Pablojãã mena asiacoama . Bairo na cũ̶ã na caasiaroi , quetiuparã jueces pu̶ame Pablo Silas yaye jutiire tuwee rotiri bero , na bape rotiwã yucu̶ mena .
43013034	Recommendation	Bairi atie cawãma wãmerẽ mu̶jãã yu̶ átiroti cũña : Mu̶jãã majũ tocãnacãũ̶pu̶a mu̶jãã ãmeo maicõã ninucũwã . Bairi yu̶ , mu̶jããrẽ yu̶ camairõrẽã bairo mu̶jãã cũ̶ã tocãnacãũ̶pu̶rea ãmeo maicõãña .
47005001	Grace	Bairi marĩ rupau̶ pu̶ame ati yepa macãã wiire bairo niña . Ti wii caboarorea bairo caboapa rupau̶ majũ niña . Bairo marĩ rupau̶ caboamiatacũ̶ãrẽ , Dios pu̶ame roque caroa rupau̶ majũ marĩ qũẽnogu̶mi u̶mu̶recóopu̶ . Ti rupau̶ pu̶ame di rũ̶mu̶ ũno caboaeti rupau̶ , capetieti rupau̶ majũ nigaro . Camasã na caáta rupau̶ mee nigaro . Tiere merẽ caroaro marĩ masĩcõãña .
43012044	Faith	Bairo jãã ĩ quetibu̶ju̶ yaparo , Jesús pu̶ame bu̶su̶rique tutuaro mena atore bairo ĩwĩ : “ Ni jĩcãũ̶ ũcũ̶ yu̶ caquetibu̶ju̶rijere catũ̶gou̶sau̶ pu̶ame , yu̶ jeto merẽ tũ̶gou̶sau̶ átiyami . Yu̶re cajoricu̶ yu̶ Pacu̶ Dios cũ̶ãrẽ cũ̶ tũ̶gou̶sau̶ átiyami .
44009013	Description	Bairo cũ̶ caĩrĩjẽrẽ tũ̶gori , Ananías pu̶ame atore bairo qũĩñupũ̶ Jesure : “ Capee majũ Saulo roro cũ̶ caátie quetire yu̶ tũ̶gonucũña . Roro majũ carori wãmerẽ átiocajonucũñami mu̶rẽ catũ̶gou̶sari majã Jerusalén macããnarẽ .
55003002	Sin	Ti yu̶tea caãnorẽ camasã cañuena nigarãma . Jĩcããrã na majũ na caborore bairo jeto átiãniganucũgarãma . Tunu bairoa cadinero u̶garipea pairã nigarãma . “ Aperã netõrõ caãnimajũrã jãã ãniña , ” caĩtũ̶goñarã nigarãma . “ Jãã jeto camasĩmajũrã jãã ãniña , ” ĩrãrẽ bairo catũ̶goñarĩqũẽcu̶na nigarãma . Diore cũ̶ baibotiori roro cabu̶su̶pairã nigarãma . Aperã na pacu̶a cũ̶ãrẽ cayu̶ena , cabaibotiopairã nigarãma . Aperã , “ Jãã mena mu̶ ñujãñuña , ” di rũ̶mu̶ ũno caĩẽna nigarãma . Bairo caãna ãnirĩ Dios yaye macããjẽ buerique cũ̶ãrẽ di rũ̶mu̶ nu̶cũ̶bu̶goro ĩñaetigarãma .
45005009	Grace	Bairi marĩ pu̶ame marĩ carorije wapare cũ̶ canetõõbojaricarã ãnirĩ ãme roquere yua atore bairo nemojãñurõ marĩ ĩ masĩña : “ Dios camasãrẽ cũ̶ caĩñabeseri rũ̶mu̶ caãno popiye cũ̶ caátiparã mee marĩ ãniña , ” marĩ ĩ masĩña , Jesucristo marĩ netõõgu̶ yucu̶pãĩpu̶ cũ̶ cariarique jũ̶gori .
45014014	Sin	Yu̶ , marĩ Quetiupau̶ Jesucristore catũ̶gou̶sau̶ ãnirĩ , ñe ũnie ru̶saeto atore bairo ñi tũ̶goñatutuacõãña : Nipetirije yu̶ cau̶garije cañurĩjẽ jeto niña . Apei pu̶amerã apeye ũnie u̶gariquere , “ Tie u̶garique carorije niña , ” cũ̶ caĩtũ̶goñaata , tie cũ̶rẽ carorije niña .
54004006	Faith	Atie nipetirije mu̶ yu̶ caquetibu̶ju̶rijere caroaro jĩcãrõ tũ̶ni to macããnarẽ na mu̶ caquetibu̶ju̶ata , caroaro cariape Jesucristo cũ̶ carotirore bairo caácu̶ majũ mu̶ tuagu̶ . Tunu bairoa caroa macããjẽ quetire jãnaecũ̶ã , nemojãñurõ Dios mena tũ̶goñatutuanemorĩqũẽrẽ mu̶ caátiãnimasĩ jũ̶goata , caroaro cariape Jesucristo cũ̶ carotirore caácu̶ majũ mu̶ tuagu̶ .
