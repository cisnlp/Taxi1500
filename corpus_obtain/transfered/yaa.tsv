62003016	Faith	Akka Jesús noko noikõikĩ , noko nãxoni . Ãakõi nokoõnoax nani . Nãskarifiakĩ nõ fetsafo noikõiax nõ atoõnoax natiro .
43013001	Grace	Mã judeofãfe ãto Pascua fista chaima ikaino Jesús tãpini a mai anoax Apa ari kaxiai . A Ifofaafo nã nono mai anoafo ato noini . Mã atoõnoax nakĩ ato noikõini .
58003017	Sin	Akka , ¿ tsoafoki Epa Nios õitifishkinimẽ cuarenta xinia mã akax ? Nã nikakaspayanã afara chakafaifoki ini . Nãskakẽ Epa Niospa tsõa istoma anoxõ keyokõi ato namapakeni .
60001014	Recommendation	Mãfi Niospa fakefoki . Nãskakẽ Epa Nios nikasharakõikãfe . Mato amapaiyai keskara mã tãpiyopaonima . Mã afara chakafapaoni keskara anã ayamakãfe .
45011032	Grace	Epa Niospa yoini tãpixõ iskafakĩ : “ Yora keyokõichi chakafamisfo , nikayospafo , ” ixõ yoini . Askafiaifono ato noikĩ ato chaka soaxoxii afe ĩpaxanõfo .
66006006	Description	Nã cuatro Niospa onifani anoax mekaito ẽ ãfe meka nika iskaito : “ Kori texe fayamanõ , feronãfãke pena fisti yonoxõ kori fixõ trigo kilo fisti fikĩ kopifatiro . Askayamakĩ tres kilo xiki fitiro . Kori texefayamaxõ afaa fetsa fitiroma . Nãskakẽ xini yafi nã uva fimi ene chakanafayamafe . Akka mã texefayamax mã fonãiki omiskõixii , ” ixõ yoia .
59004010	Recommendation	Nãskakĩ Jesús yoikãfe iskafakakĩ : “ Jesús mĩ ẽfe Ifofekẽ ẽ mia chakafaki . Ea anã chaka soaxõfe , ” ixõ yoikãfe . Mã askafaito Niospa mato inimamai . Nãskakẽ noko yoixii iskafakĩ : “ Ẽ mia noi . Ẽ mia anã chaka soaxonõ , mikiki inimayanã , ” ixõ noko yoixii .
44017031	Grace	Nãskakẽ Niospa tãpiyoni afetĩa ato ichanãfaimãkai , a ato omiskõimanaitĩa , fatofo sharafomãkĩ askayamai fatofori chakafomãkĩ . Nã feronãfake katonioxõ ato askafaxii . Akka mã nafiakẽ Ãpa otofaito keyokõichi õinifo , ” ato faito ,
43019002	Description	Askano sorarofãfe moxa chainipafo maiti fakaxõ maimanifo . Akiki kaxepaiyanã nãskatari tari õshi nana safemanifo .
54005014	Recommendation	Askatamaroko kẽro ifomafa yõxafo famatai feneyatiro . Mã feneyaxõ fake fitiro . Fake fixõ ãfe pexe fisti anoxõ kexesharatiro . Askafasharaito õikĩ yorafãfe chakafakĩ mekafatirofoma .
43014011	Faith	Ẽ mato yoi ẽfe Epa efe rafea ẽri ẽfe Epa fe rafemiski . Nãskakẽ ea chanĩmara fakãfe . Nã tsõa atiroma keskarafori ẽ famis nã õixõ ea chanĩmara fakãfe .
66020014	Violence	Keyokõi nã Niospa meka nikakaspamisfo Epa Niospa ato chiifã mẽra pota . Mã nafianifono iskaratĩa afianã ato chiifã mẽra potaito ẽ õia . Nãnoax omiskõikani xatepakenakafoma .
58009026	Description	Akka askakatsaxakĩ Cristo nokoõnoax nai ranã ranãkerana nã Niospa mai onifanichãi . Akka askamisma . Jesús nai fistini ĩkisi noko keyokõi chaka soaxoxiki .
44013018	Description	Nãskakẽ Niospa meka tsõa nikasharayamafiaifono , Niospa ato kexepaoni cuarenta xinia tsõa istoma anoxõ .
46011033	Recommendation	Akka mã ichanãxõ pãa pixikĩ ranãrito mã taefakĩ piimis . Nãskakẽ fetsafãfe akairi pipaikani afaa pitirofoma . Akka piyoxoma ato manayokãfe fetsafo feta pixikakĩ . Nãskakẽ mã ato manayotiro keyokõichi pitirofo .
66006012	Violence	Askata Jesús anã kirika ãfe taxtati fetsa fẽpeaito ẽ õia . Fẽpeaino fãsikõi mai naya naya ika . Xini anã pee iyamaino , rapati fisokõichi fepoa keskara ika , fakishkõi . Oxeri õshikõi imi keskara ika .
58011035	Violence	Kẽrofãferi Nios Ifofaino , fake naano Niospa ato otofaxoni anã ninõ . Akka fetsafo Nios chanĩmara fakõinafono nã Nios Ifofaifãfema ato omiskõimanifo ato retekakĩ . Nãskaxõ ato yoikĩ iskafanifo : “ Mã Nios Ifofayamaito nõ mato afeska faima mã kasharatanõ . Akka mã Ifofaito nõ mato retei , ” ixõ ato yoinifo . Ato askafafiaifono tsoa Nios shinãmakinima . Nãskakẽ ato retenifo ato reteyoafomano shinãkĩ iskafanifo : “ Noko retefiaifono Epa Niospa samama noko õtofatiro nõ afe ĩpaxanõ , ” ixõ shinãnifo .
44016037	Violence	Pablo a ato kexeafo yoini iskafakĩ : “ Nõri romanõfofiano noko koshaketsafo yorafãfe ferotaifi , noko yõkasharakaxoma . Nãskakaxõ noko karaxa mẽra ikimanafo . Akka , ¿ afeskakĩ one mã noko kãimapaimẽ ? Ãakõi noko kãimani fenõfo ato yoitakãfe , ” Pablo ato fani .
45013009	Recommendation	Noko yoikĩ iskafani : “ Mãto ãfima fe iyamakãfe . Kẽrofori mãto fenema feri iyamakãfe . Retemitsapaiyamakãfe . Yometsoyamakãfe . Fetsa pãrayamakãfe . Fetsa fĩapaiyamakãfe , ” ixõ noko yoini . Afara fetsafori noko yoini . Nõ yorafo noikĩ na Epa Niospa yoini keskara nõ ato chakafaima . Nãskakẽ a mĩa mĩ noimei keskari akĩ fetsafo ato noife .
62003003	Faith	Niospa fakekẽ nonori nõ yoi : “ Ẽ Jesucristo fe ipanaka . Ẽ Jesús fe ikaino ãfe õiti keskarakõi ẽ ixii , ” ixõ shinãkĩ nõ anã chaka shinãpaima . Jesucristo shinãi keskarari nõ shinãtiro , anã chaka shinãyamakĩ .
45007022	Faith	Nõa nõ iskafai : “ Aicho . Niospa noko yoiai keskara shara , ” ixõ nõ shinãfi nõ nikayospamis afara chakapamãi noko fekaxtefaito . Niospa meka nõ tãpifiax nõ nikayospamis . Nõa nõ sharafapaiyai keskara nõ atiroma . Nõ chaka xatetiroma .
50004004	Recommendation	Nãskakẽ Jesús mãto Ifokĩ mẽxotaima inimakãfe . Afianã ẽ mato yoi , inimaifinakõikãfe .
66001012	Description	Ea askafaito ẽ fesoakekafã ẽ õia tsõa ea yoimãkai ixõ . Ẽ õia siete oa rãpari efapa õta keskara oro ẽ õia .
58003018	Sin	Akka , ¿ tsoafo Niospa yoinimẽ iskafakĩ ? “ A ẽ mato inimamapaiyai keskafakĩ ẽ anã askafapanakama , ” ixõ yoini . Akka nã nikayospafo ato yoikĩ askafani .
43010008	Sin	Ẽ matoki nokoamano fetsafãferi mato yoikĩ iskafakani : ‘ Ẽfi Cristoki . Ẽ mato tãpimatiro afeskax mã Epa Nios ari nokotiromãki afe ipaxakĩ , ’ ixõ anori yoikani ãa chanĩmisfo . Yometso keskarakõifo . A Nios chanĩmara faifo ato pãrapaikani : ‘ Noko fisti nikanõfora , ’ ikaxõ . Nãskakẽ Niospa fakefãfe ato nikakanima , ‘ Noko fisti nikanõfora , ’ ixõ ato pãrapaiyaifono .
60002018	Recommendation	Ato yonoxomisfãfe mãto xanĩfofo ato nikasharakõikãfe . Nã mato sharafaifos shinãkakĩma . Nã yora chakafãferi mato yonomamisfoki ato nikakãfe .
44006013	Description	Mã iyokaxõ ãa pãranifo ãa chanĩ fetsekakĩ iskafakakĩ : “ Na feronãfãke nõko Nios kĩfiti pexefã mẽxotaima chakafai , askatari a Moisés yoini keskara chakafai .
47005018	Faith	Epa Niospa Cristoõxõ noko fetsafaa anã nõ noikaspanõma , nõ afe rafenõ . Askatari noko yoini aõxõ ãfe meka nõ ato tãpimanõ Epa Nios fe rafenõfo .
59005010	Recommendation	Efe yora mĩshtichi , ẽ mato yoisharapai , shinãkapo . Niospa meka yoimisfo Niospa meka yoikani omiskõipaonifo . Omiskõifikani fena fenapaonifoma . Nõko Ifo nikaki finakõipaonifo . Ãfe meka yoikĩ enepaonifoma .
44002021	Faith	Mã askai fetseaino akka nõko Ifo yoikĩ fatorafãfe iskafaifãfe : ‘ Ifo Cristo , ea shinãfe , ẽ mefe ipaxanõ , ’ faifãfe ato ifixii , ixõ Joel kirika keneni Niospa anori yoiaino , ” ixõ Pedro ato yoini .
66007012	Faith	
60003003	Recommendation	Akka mã samasharakõi safexõ , foarome sharakõita , teoti sharakõi safeta , parotameti sharakõi mã safekẽ , mato tsõa tãpitiroma mã õiti sharaya iyamai mã õiti chakayakẽ .
55001008	Faith	Askafai rãfiyamafe Jesúsnoa yorafo yoitaifãfe rãfikima . Askatari eõri rãfiyamafe . Ẽ Jesucristo ato yoirifaito ea karaxa mẽra ikimatifoki . Mĩri Jesús ato tãpimasharafe ; mĩ askaito , miari omiskõimanaifono rateyamafe . Jesúsnoax mĩ omiskõiaito , Niospa mia axoxii .
43017019	Description	Mĩa ea yoia keskara ẽ akaino nãfãferi askari fanõfo .
66003002	Recommendation	Akka mã mã ea shinãmakia . Askakakĩma , anã a mã shinãyopaoni anori shinãkãfe . Mẽ tãpia Epa Niospa mato imapaiyai keskara mã isharakõiama . Ẽ mato yoiai keskara mã akama . Mã eõxõ asharayopaoni anã iskaratĩa mã anã askafaima . Mã ea shinãmakipai . Nãskakẽ afianã ea shinãsharainĩfofãkãfe .
66016004	Description	Askata afianã Niospa ãjiri fẽtsa ãfe kecho mẽranoa nai mẽraxõ fakafoki nachia , askatari mai mẽranoax faka tsekeaifokiri nachia . Nachiaino fakafo fe mai mẽranoax faka tsekeaifo fe imi keskara osiafo .
45005002	Faith	Nõ Jesús chanĩmara faito noko noikĩ Niosya noko rafemani . Nãskakẽ , “ Ẽ Nios ikano kaax ẽ a keskara shara itiro , ” ixõ nõ shinãi nõ akiki inimakõitiro .
49005005	Sin	Mã mã tãpimis yora fetsafãfe fanĩrira shinãmisfo ãto ãfimafo chotamisfo ato fe oxakaxõ , kẽromãri ãto fenemafo chotamamisfo , askara yorafo Nios ano fokanima . A afarafo noikakĩ fichipaimisfo , askara yorafãfe afama mĩshtifo noikani Nios shinãtama , askara yorafo a Nios xanĩfo ano fokanima .
58011008	Faith	Nõko xini Abrahamri Nios chanĩmara fakõipaoni . Nãskakẽ Niospa Abraham yoikĩ iskafani : “ Nã ẽ mia nĩchipaiyai ari mĩ katiro . Ẽ mia mai inãnõ mĩnã inõ , ” ixõ Epa Niospa yoini . Akka Abraham tãpia inima fakiri kaimãkai . Askafiax nã Niospa yoia keskakõini .
49005018	Recommendation	Askatari anã pãeyamakãfe . Mẽxotaima pãeriai mã chakakõifo itiroki . Askaxõ mã afaa shinãsharaima . Askatamaroko Niospa Yõshi Shara mato mẽra naneano afe rafesharakãfe mato yonomasharanõ .
61002002	Sin	Nãfãfe afara chakakõifo ato tãpimanaifo keskafakĩ yora ichapafãfe ato nikamisfo . Nãskakaxõ atoõxõ Niospa mekaõnoa chakakõi fatirofo . Nãskakẽ a Niospa ato shinãmapaiyai keskara shinãkanima mã fenoafo .
49002018	Faith	Jesús noko nãxoni nõko chaka noko soaxoxiki nõ Nios fe rafesharakõinõ afe ipaxakĩ . Nãskakẽ Niospa ãfe Yõshi Shara nokoya rafemana na nõko kaifomafo fe nõ rafesharakõinõ . Nãskax Epa Nios fe nõ ĩpaxanõ .
44021025	Recommendation	Akka a judeofofãfema a Jesús Ifofaafãfe mã chanĩmara fakõinafo . Akka mã nõ ato kirika kenexona iskafakĩ : ‘ Nõ nami pitiroma na nõko niosra ixõ afara onifakaxõ fetsafãfe inãfono . Askatari yoinãfo ãfe imiri nõ ayatiroma . Askatari yoinã ina fakaxõ tetoxakafo ãfe imi foyamaitori ãfe nami nõ pitiroma , askatari nõko ãfima nõ chotatiroma , kẽromãri ãfe fenema chotamatiroma , ’ ixõ nõ ato yoia , ” Pablo fanifo .
44005003	Sin	Nãskaito Pedro yoini iskafakĩ : “ Ananías , ¿ afeskai mĩ mẽra Satanás naneamẽ mĩ Niospa Yõshi Shara feparapainõ ranãri mã mĩ kori fifiaxõ mĩ tareõxõ ?
49004014	Recommendation	Nãskax anã oa fakefo keskara nõ itiroma mã nõmẽra Niospa meka yosiano . Oa nefe onori kai , anã onori kai imis keskai , fakefo askatirofo afaa shinãsharaima . Askaxõ a Niospa meka tãpisharafãfema ato yoiaifãfe nikafofãsa fatirofo . Askaxõ tãpisharaxikakĩma Niospa mekakõi . Askatari a yora ãa chanĩki fanĩrira ato yoimis nõ nikatiroma .
46006009	Sin	¿ Mã tãpiamamẽ a yora afara chakafamis Nios xanĩfo ano katiroma ? Nãskakẽ mãri mã pãrameyamakãfe . Mã afara chakafaax Nios xanĩfo ano mã katiromaki . Akka nã ãto ãfima chotamisfo Nios xanĩfo ano fotirofoma . Askatari kẽrofori ãto fenema chotamamisfo Nios xanĩfo ano fotirofoma . Nãskatari nioskõiyamafekẽ afara fetsa fichipaikĩ , “ Na nõko niosra , ” ixõ fichipaimisfo . Afokai Nios xanĩfo ano fotirofoma . Askatari feronãfakefo aa ranã chotanãpaimisfo . Kẽrofori nãskari amisfo aa ranã chotanãpaikani . Afokai Nios xanĩfo ano fotirofoma .
58010025	Recommendation	Mã mã tãpia mã Jesús chaima oi . Akka fetsafo anã ichanãmisfoma . Nãskakẽ ato keskara iyamakãfe . Nãskakẽ ichanãi xateyamakãfe . Jesúsnoa mã shinãi keskafakĩ fetsafori yoitaifakãfe mãto õiti inimasharakõinõ .
51003005	Sin	Nãskakẽ a mã afarafo chakafapaoni keskafakĩ anã askafayamakãfe . Askarafo anã shinãyamakãfe . Askatari mãto ãfimafori chotayamakãfe , kẽrofãferi mãto fenemafori chotamayamakãfe . Nãskaxõ ato chaka shinãmayamakãfe . Afarafori noiyamakãfe feronãfakefãfe mãto ãfima fichipaiyamakãfe , kẽrofãferi mãto fenemafo fichipaiyamakãfe . Afara chakafori fichipaiyamakãfe , nã mã fichipaiyai fisti fichipaiyamakãfe . Mã askakĩ Nios mã noima , nã afarafo fisti noikĩ .
52005008	Faith	Akka nõkai ato keskarama , nõfi oa penata nia keskara sharafoki . Nãskakẽ Jesús Ifokõi fata nõ yorafo noikõita nã Jesús oaino nõ manakõitiro , nõ askaito Satanás noko afaa chakafamatiroma . Mãraki sorarofãfe ãto rapati kerexkõi safeafono tsõa ato retetiro , ãto maiti kerexkõi safeafonori tsõa ato retetiroma . Nãskarifiakĩ nõ Jesús Ifofaano , ãfe Yõshi Shara nõ mẽra naneano Satanás noko afeska fatiroma .
55001007	Grace	Nãskakẽ Niospa Yõshi Sharapa noko yorafoki mesematama . Aõxõ afama mĩshti noko amatiro . Askatari noko ato noimasharai . Aõxori noko shinãmasharatiro anã nõ chakafanõma .
62002004	Sin	Yora fetsafo iskai : “ Ẽ Cristo fe rafea , ” ifiaxõ ãfe meka nikama , ãa akikiri kẽtapamis , mẽstekõi ikama .
50002002	Faith	Nãskakẽ ea inimamakõikãfe . Isharakõita keyokõichi nãnorifos shinãkãfe . Mã ranã nõinãsharakõikãfe . Nãskakẽ Jesús mato amapaiyai keskara fisti axikakĩ .
43007030	Description	Ato askafaito nikakani akiki õitifishki ikakĩ achipainifo karaxa mẽra ikimapaikakĩ . Akka a reteaifo ãfe pena nokoamano achipainifo . Tsõakai Jesús afeska fanima .
54006018	Recommendation	Nãskakẽ mãto korioxõ fetsafo aõ noisharakãfe . Fishkomĩtsayamakãfe . Afaamaisfo ato inãkãfe . Fishkoyamakãfe . Inãkõikãfe .
43018030	Description	“ Afaa chakafayamakekai nõ mikiki efekeranama , ” faifãfe ,
45014006	Faith	“ Na judeofãfe tenetitĩa nõ ichanãtiro Jesús shinãi , ” ixõ shinãifãfe , nãfãfe nõko Ifo Jesús Ifofasharapaikani . Akka a nã fatora penata nõ ichanãtiro Jesús shinãi ikaifãferi , nãfãfe nõko Ifo Jesús Ifofasharapaikani . Askatari fetsafãfe shinãkani : “ Nõ nami pitiro . Aicho , Epa Niospa mĩ noko nami inã nõ pinõ , ” ixõ shinãkani . Nãfãferi nõko Ifo Jesús Ifofasharapaikani . Akka fetsafãferi nã nami piyamaifãfe nãfãferi nõko Ifo Jesús , “ Aicho , ” fatirofo . Nãskaxõ nãfãfe Nios shinãsharapaikani .
45012012	Recommendation	Epa Niospa mato sharafaxoxiai keskara shinãkãfe . Nãfo shinãi inimakãfe . Akka omiskõifi fena fenayamakãfe . Epa Nios kĩfikĩ xateyamakãfe .
44024023	Description	Nãskaxõ xanĩfo Félixpa soraro xanĩfo fetsa yoini anã Pablo karaxa mẽra ikimayonõ a ãfe yorafãfe pimapaikakĩ õipaiyaifãferi ato ikimanõ .
46013007	Description	Askaxori afara afe keskararafiaino nõ Nios noikĩ nõ shinãchakatiroma . Nõ tenetiro . Askatari ato noikõikĩ atoõnoa afara chaka yoiaifono nikakĩ nõ chanĩmara fatiroma . Akka fetsafoõnoa chaka nikafixõ nõ tãpixoma , “ Afaa chakafayamapainõfora , ” ixõ nõ shinãtiro ato noikĩ . Askatari a mẽxotaima chakafaifoõnoa atoõnoa nõ yoitiroma iskafakĩ : “ Nãfãfe mẽxotaima afara chakafaifono Niospa ato chaka soaxotiroma , ” ixõ nõ yoitiroma . Askatamaroko nõ iskafatiro : “ Nios Ifofakakĩ ãto chaka xatetirofo , ” ixõ nõ shinãtiro ato noikĩ . Nãskaxori afara afe keskararafiaino nõ Nios noikĩ nõ kachikiri fatiroma .
47004013	Faith	Akka Epa Niospa meka kirika ano yõra keneni iskafakĩ : “ Ẽ Epa Nios chanĩmara fakõini . Nãskakẽ Niosnoa ẽ ato yoi , ” ixõ kirikaki Niospa meka keneni yõra . Nãskarifiakĩ nõri Niospa meka chanĩmara fakõixõ nõ mato yoi .
52005014	Recommendation	Askatari efe yora mĩshtichi , nõ mato yoisharamis iskafakĩ : A xanimisfori ato yoisharakãfe yonosharanõfo , askatari a shinãmitsaifo ato inimamakãfe . Nãskaxõ a Nios Ifofasharafoma ato yoisharakãfe chanĩmara fakõinõfo . Nãskaxõ ato noiyanã fenãmãshta mã ato yoisharatiro .
66016010	Description	Askatari Niospa ãfe ãjiri fẽtsa Nios ika arixõ ãfe kecho mẽranoa nã yoinã põfe keskara chakakõikĩ afe ikafokiri atoki nachia . Nachiano nã yoinã põfe keskara ifofaafo ika ano fakishkõi ika . Nãskakẽ keyokõichi paekõi meafo , aripe iyanã .
48006016	Grace	Niospa Yõshi Sharapa Jesúsnoa noko yoia keskara mã akẽ Epa Niospa mato inimamakõiyanã mato noikõi . Nãskax Niospa fakekõifo mã iki .
44018025	Faith	Nãato nõko Ifo Jesúsnoa tãpikõixõ ato yoini , inimakõikai nã tãpia anori xafakĩakõi Jesúsnoa ato yoini . Askafixõ Jesúsnoa tãpisharaxõ nã Juan ato maotisafakĩ faka mẽra ato ikimani nã fisti tãpia ini .
46010031	Recommendation	Ẽ mato yoinõ afara mã akai shara shinãkĩ akãfe . Niospa mato shara õinõ akãfe . Niosnoa shinãsharanõfo akãfe .
62002027	Recommendation	Akka Epa Niospa ãfe Yõshi Shara mato inãni mato fe rafekõinõ . Nãskakẽ aõxõ mã mã tãpikõia . Mã anã tsoa yopaima mato tãpimanõ , ãfe Yõshi Sharapamãi keyokõi mato tãpimakẽ . A mato tãpimanai keskara chanĩmakõi , mato pãratiroma . Nãskakẽ nikakõiyanã Cristo fe rafesharakõikãfe , a Niospa Yõshi Sharapa mato yoiai keskai . A Niospa Yõshi Sharapa mato yoini keskai shinãmakikakĩma Cristo fe rafesharakãfe enekakĩma .
59002026	Faith	Mã nõ naano , nõko fero mẽsho nomakinoax tsekeano , anã nõko yora shara itiroma . Nãskarifiakĩ nõ Nios Ifofayamakĩ nõ isharatiroma . Nãskaxõ Niosxõ nõ fetsafo nõ axosharatiroma . Nãskaxõ nõ tãpitiro nõ Nios chanĩmara faimãkai .
44027035	Description	Ato yoikĩ askafata pãa tsomainĩfofã ãto ferotaifi , Epa Nios kĩfikĩ iskafani : “ Aicho Epa Niosi , mĩ noko kexesharaki , ” fata ato pãa pikĩni .
44015020	Sin	Askatamaroko nõ ato kirika kenexõ fomanõ iskafaki yoikĩ : Na nõko niosra ikaxõ afara onifakaxõ nami inãfo piyamakãfe . Askatari mãto ãfima chotayamakãfe . Kẽromãri ãto fenemafo chotamayamanõfo . Askatari yoinã yafi afara inafakaxõ tetoxakafo ãfe imi foyamaito piyamakãfe , ãfe imiri ayayamakãfe , ixõ nõ ato kirika kenexõ fomanõ judeofoma .
44023003	Sin	Askafaito õikĩ Pablo kemani iskafakĩ : “ Epa Niospa mia koshai mĩkai afaa tãpiama . Mĩ ano tsaoxõ mĩ ea pãrai a Moisés yoini keskara nikaimara ixõ . Akka mĩroko a Moisés yoini keskara nikakaspakĩ , mĩ ea ato apasmana , ” ixõ Pablo yoiaino ,
45008001	Description	Akka Jesucristo nõko Ifono nõ afe yora . Nãskakẽ Epa Niospa noko yoima iskafakĩ : “ Mã chaka . Ẽ mato omiskõimanõ . Emakinoax fotakãfe omiskõipakenakafo mẽra nãnoax mã omiskõipakenaka , ” ixõ noko yoipakenakama mãmãi nõko chaka noko soaxõ ,
52005009	Grace	Akka Niospa shinãnima a omiskõipakenakafo mẽranoax nõ omiskõipakexanõ . Askatamaroko noko ifini Jesucristoõxõ nõko chaka noko soaxoxiki nõ afe ĩpaxanõ .
66020008	Violence	
46006011	Grace	Mã askapaonixakĩ iskaratĩa mã mã Niospa afe yorafo . Niospa ãfe Yõshi Sharaõxõ mãto chaka mato soaxona nõko Ifo Jesucristo mã Ifofaito . Mãto chaka mato soaxoyanã ãfe õiti keskara shara mato imai . Askafaxõ afaa chakafamisfoma keskara mato õi .
55001012	Faith	Nãskakẽ ẽ karaxa mẽranoax Cristoõnoax omiskõifi ẽ rãfima . Ẽ Jesús tãpikõiax chanĩmara fayanã . Jesús ẽfe chaka taefakĩ ea soaxonitĩa ẽ Epa Nios iskafakĩ yoini : “ Epa Niosi , ea kexesharapakexafe Jesús afianã oaitĩa , ” ixõ ẽ yoini keskara ea axoxii ẽ chanĩmara fakõini .
49006018	Faith	Shinãmakiyamakãfe . Mẽxotaima kĩfikãfe Niospa ãfe Yõshi Sharaõxõ mato tãpimasharai . Shinãmakixoma mato shinãkõi . Nãskakẽ shinãchakayamakãfe . Mẽxotaima ato Nios kĩfixokãfe a Ifofaafo ato axosharanõ .
52001001	Grace	Ẽkĩa Pablo , nõ mato kirika kenexõ fomai , Silvano ikaino Timoteo ikaino nã tiito nõ mato fomai . Nã pexe rasi Tesalónica anoxõ Nios Ifofaafo nõ fomai , anoxomãi Epa Nios yafi nõko Ifo Jesucristo mã Ifokõi faafono . Epa Nios feta nõko Ifo Jesucristo mato noikĩ mato sharafanõ fekaxtetama mã isharakõinõ .
50004005	Faith	Nãskakẽ isharakõikãfe keyokõichi mato õinõfo , isharakõiafora mato fanõfo . Mã chaima nõko Ifo oi kiki .
46011026	Faith	Nãskakẽ nã mã ichanãitĩa pãa piyanã ayayanã Jesús shinãfafãikãfe : “ Nõko Ifãfe noko nãxoni , ” shinãyanã . “ Nã pãa Jesús ãfe yora , ” ixõ shinãfafãikãfe pãa piyanã . Jesús anã oaitĩa nã chanĩmara faifo askapakexanõfo . Ẽ anã oaitĩa nãskaras akãfe .
59005015	Faith	
55001003	Faith	A ẽfe xinifãfe Epa Nios yonoxosharapaonifo keskari fakĩ , ẽri a yonoxosharai . Ẽ mẽraxõ ẽ afaa shinãchakayamafai ẽ yonoxosharai . Nãskakẽ ẽ mia Nios kĩfixõfafãini aicho fakĩ . Pena tii yafi fakish tii ẽ mia Nios kĩfixõfafãini .
66006016	Description	Askata fiisikafo iskayanã : “ ¡ Ooa ! Epa Nios nai mẽra ikato ãfe Fake Jesús fe iskaratĩa nokoki õitifishkikõina . ¿ Nõ afeskatiromẽ omiskõiyamaxiki ? Tsõakai Nios timamatiroma noko omiskõimayamanõ . Nã mãchi keya anoa tokirinĩfã nokoki pakepainõ Niospa noko fichinõma nõ omiskõinõma , ” ixõ nã nikakaspamisfãfe yoiafo .
66002017	Description	Mã pachoyaki ea nikakãfe . Niospa Yõshi Sharapa eõnoa mato yoiaito , nikasharakãfe . Satanás mato chakafamapai . Fẽtsa Satanás nikayamaxõ ea kachikiri faamano , nã ẽ kexesharaxii nã ẽfe Epa israelifo kexesharani keskafakĩ . Shinãkapo . Epa Niospa israelifãfe ãto xinifo a piaifo ato inãni fonãikaifãfe afaa piamaifãfe Epa Niospa nai mẽraxõ ato põtani oa misi keskarafo ãfe ane mãnã nã pinõfo ato põtapaoni pena tii ato noikĩ . Nãskafakĩri nã ea chanĩmara faafo ea Ifo sharakõi faifo ẽ ato inãxii ẽfe Yõshi Shara isharapakexanõfo . Ea õiyamafiaifono pena tii ẽ ãto õiti xafasharakõi faxotiro . Askatari mã ea Ifo sharafaifono isharakõiyanã mã ea chanĩmara faino , akka ẽ mato ane fetsafaxõi tsõa tãpimisma , nã fiai fistichi tãpitiro . Tokiri oxosharakõikĩ nã tokiriki mã mãto ane kenea mãto ane fena ẽ mato inãxii . Nãskakẽ ea tãpisharakõixikani . Mã õitisharayakõi ixii , ’ ” ixõ Jesús anori ea yoia a chanĩmara faafo Pérgamo anoafo ẽ ato kenexonõ .
61002003	Sin	Nãskakaxõ kori fisti noikõimisfo , “ Nõ mato yoinõra , ” ixõ mato pãrakani . Akka a afara chakafaifo keskara mã Niospa tãpia fatora penata ato tãpimani omiskõipakexanõfo . Afetĩama Niospa shinãyoni a yora chakafo ato omiskõimapakexakĩ .
53002011	Sin	Nãskakẽ Niospa anã ato yoipaima ãa ato paranõfo , a ato paramisfãfe ato yoiaifo keskara nikakõiaifono .
45002024	Sin	
55003008	Sin	¿ Mã mĩ shinãimẽ anori aakõi Egipto anoa xanĩfãfe Faraón israelifo ato yonomapaoni , mesemaxõ ? Askaito õikĩ Niospa Moisés nĩchini afe yorafo israelifo mai fetsa ari ato iyotanõ . Ato askafaito Faraón ato nĩchikaspani . Askaino a feronãfake rafe ano mokaya inifo ; fẽtsa ane Janes ikaino fẽtsa aneri Jambres ini , nã rafe Faraón fe rafeafo ini . A rafe Moiséski õitifishkinifo . Nãskaxõ ãto xanĩfo Faraón ãa pãranifo ato Moisés nikanõma . Askafaifãfe õikĩ chipo ãto xanĩfãfe tãpini Moisés a feronãfake mokaya rafe finõkõia ini . Mokayafiakaxõ afaa tãpiama inifo . Nã rafeta Faraón yoinifo Moisés nikanõma . Nãskafakĩri fetsafãfe Niospa meka mẽstekõi ato nikamakaspakani . Nãskakaxõ Niospa meka mẽstekõi tsõa yoima ãto shinãmã anorima shinãkani . Oa Janes feta Jambres ãto xanĩfo anorima yoiaifono ãto xanĩfãfe ato tãpini keskafakĩ . Nãskafakĩri na iskaratĩa na anorima yoimisfo ãa chanĩaifãfe nõ ato tãpixii afãfe afaa tãpiafoma .
66003019	Recommendation	Akka ẽ mato noiyamakĩ ẽ anori mato yoikeranama . Askatamaroko ẽ mato keyokõi noikõi . Nãskakẽ ẽ mato omiskõimatiro tãpimakĩ mã chaka xatenõ . Nãskaxõ nãfori ẽ ato yoisharapai ea Ifo shara fanõfo . Akka a mã chaka shinãmis keskara anã shinãyamakãfe . Iskaratĩa ẽfe meka nikakõikãfe ẽ mato yoiai keskara axikakĩ mãto chaka xatekãfe .
45005001	Faith	Nõko Ifo Jesucristo nõ chanĩmara fakẽ nõko chaka noko soaxonano aõnoax nõ Nios fe isharapakexatiro .
54004016	Recommendation	Nãskakẽ kexemesharafe . Niospa meka mẽstesharakõi ato yoife , isharakõita . Mĩ askafai Epa Nios fe mĩ isharakõipakenakaki . A mia nikaifori askapakenakafoki .
44026011	Violence	Mẽxotaima ẽ ato omiskõimapaoni , anã Jesús sharara fayamakãfe ixõ . Nã ichanãti pexefo mẽraxõ ẽ ato askafapaoni . Ẽ atoki õitifishkikĩ finakõikĩ pexe rasi fetsafo mẽra kaxori ẽ ato omiskõimapaoni , ” ixõ Pablo ato yoini .
48005019	Sin	Fetsafãfe Nios nikakaspakakĩ afarafo chakafakani . Mã mã tãpia afe keskarafo ikafomãki . Nãskakẽ feronãfakefãfe ãto ãfimafo chotamisfo . Nãskakata afara fetsa fetsatapafo chakafamisfo .
46003007	Grace	Nã ẽ mato yoiaito mã nikai keskara Apolos feta nõ afaa tãpiama . Akka Nios fistichi yorafo shinãmasharatiro ãfe meka tãpisharakõinõfo .
46001007	Faith	Nãskakẽ Epa Niospa ãfe Yõshi Sharaõxõ mato imapaiyai keskara mã iki . Nios chanĩmara faa fetsafo nãskarifiakani Niospa mato shinãmasharaino . Nãskakẽ mã nõko Ifo Jesucristo fe ipaikõikĩ mã manasharai nã nokoaitĩa õixikĩ .
66014002	Description	Nãskatari nai mẽranoa meka efapakõi ẽ nika . Faka põoitifã keskara ẽ nika , nai tiri ikai keskarari pachakõi ẽ nika . Meka efapari ẽ nika yora ichapa fanãikanaifono ãto manetiya ichapa rasi fanãikanaifãfe ẽ nika . Nã manetinĩ ãfe ane arpa .
44010043	Faith	A Niosnoa yoimisfãfe a nã Jesús iskanõpokoai yoikĩ aõnoa yoiyonifo . Iskafakakĩ yoinifo : ‘ Nã chanĩmara faifono aõxõ Epa Niospa ato chaka soaxotiro , ’ ixõ yoinifo , ” Pedro ato fani .
45002007	Faith	Yora fetsafãfe shara shinãmisfo a Niospa ato amapaiyai keskara apaikĩ . Niospa ato inimamatiro . Askatari Nios fe ipaikani . Askara yorafo Nios fe ipanakafo .
66001004	Grace	Nã Asia mai anoafo a Nios Ifofaafo tii siete pexefo anoafo ẽ mato kirika kenexõ fomai . A ẽ mato yoiai anori õisharakõikãfe . Afetĩama Epa Nios niyopaofinixakĩ iskaratĩa nia . Epa Nios nĩpanaka . Ãfe Yõshi Sharari afe itiani . Nãskakẽ Epa Nios feta ãfe Yõshi Sharapa , ãfe Fake Jesucristo mato noikĩ mãto õiti mẽra mato shinãmasharapainõ afanã mãto õiti fekaxtefanõma . Nãskakẽ nõko Ifo Jesucristo Niospa meka noko yoimis chanĩmakõi . Jesúsfi Niospa Fakekõifekẽ retenifo . Mã retexõ maifafiafono Apa Niospa anã otofani anã nanakama . Fato fetsa askayomisma . Nãskaxõ Apa Nios fe rafexõ a xanĩfofo maitio anoafo ato ĩkixii xanĩfokõi ixõ . Aatofi noko noikõiakĩ , ãfe imi foax noko nãxoni Satanás chaka nõko ifo inõma .
44019004	Faith	Askafaifono anã Pablo ato yoini iskafakĩ : “ Juan ato maotisafani afara chakafakatsaxakakĩ ãto chaka xatepaiyaifono Nios Ifofapaikakĩ . Iskafakĩ ato yoiyanã a chipo oxiai nikakõisharaxikãfe ixõ ato yoini , Jesúsnoa yoikĩ , ” ato Pablo fani .
61002009	Violence	Nãskakẽ nõko Ifãfe afe yorafo kexesharatiro afarafo ato chakafamapaiyai keskara anõfoma . Nãskaxõ nã afara chakafamisfo ato omiskõimakĩ nã omiskõipakenakafo mẽra ato potaxii anoax omiskõipakexanõfo .
58011016	Grace	Akka ãto mai ari fopai atama Nios ika ariroko shinãnifo ari nokopaikakĩ . Nãfãfe tãpinifo Nios ika ari sharafinakõia . Nãskakẽ Epa Niospa a ika ari ato pexe shara faxoni afe ĩpaxanõfo . Nãskakẽ Niospa atoõnoax inimakĩ ato yoikĩ iskafani : “ Ẽfi mãto Nioski , ” ixõ atoõnoa yoini inimayanã .
54004007	Recommendation	A tãpiamafãfe yoimis anori nikayamafe . Mẽxotaima Niospa meka shinãfafãife . Askata õiti kerexfafãi Nios shinãfafãife mĩ õiti pachi fakĩma .
66020009	Violence	Maifo tii anoafo ato ichanãfaxii Niospa yorafo ikafo anoa ato cheteakenõfo ato retexikakĩ . Ato askafaifono Epa Niospa afe yorafo noikĩ ato ifixii . Nã yorafo Satanás ichanãfaa ono nai mẽraxõ atoki chiifã potano nai fetsekani anã tsoa pishta ninakama .
44010048	Description	Pedro ato yoini Jesucristo aneõxõ ato maotisano fanõfo . Mã ato maotisano faafono , Pedro nĩchikaspanifo . “ Kayamafe , nono nofe iyoxiki , ” fanifo .
45002019	Grace	Akka mã shinãmis iskafakĩ : “ A Moisés keneni tãpiafoma yora fẽxo keskarafo . Nãskakẽ nõ ato tãpimasharatiro ãto õiti xafa shara inõfo , anã fakish keskara inõfoma , ” ixõ mã shinãi .
62002025	Grace	Nãskakẽ Jesús noko iskafakĩ yoiyoni : “ Ea yafi ẽfe Epa mã Ifofaax , mã nofe nĩpanaka , anã mã nanakama , ” ixõ noko yoini .
59003017	Description	Akka Niospa noko mẽstesharakõi noko shinãmasharakõitiro . Nõ shara inõ , askatari nõ fetsafo fe nõ mẽnãpaiyamanõ , tanaimakõi isharakõixõ fetsafo nõ noisharakõitiro afara axosharayanã , askatari fetsafãfe noko yoipaiyai keskara nõ nikakõitiro , askatari fetsafo omiskõiaino nõ noiyanã nõ axosharatiro .
43003035	Faith	Epa Niospa ãfe Fake noikĩ nĩchini nai mẽra ikafãfe ãto Ifo inõ , nãmãnoafãferi ãto Ifo inõ .
61003009	Grace	Nãskakẽ shinãkĩ iskafamisfo : “ Nõko Ifãfe yoiyoni keskara ikamano , akka mã yoini keskara mã finõkõia , ” ixõ shinãmisfo . Askatamaroko Niospa noko noikõikĩ a omiskõipakenakafo mẽra ato potapaima . Fena fenakima ato manasharamis keyokõichi ãto chaka xateyonõfo ãfe meka shara nikaxikakĩ omiskõipakexakakĩma .
46007007	Grace	Askata ẽ shinãkĩ iskafai : “ Feronãfakefo ea keskara kẽromais ikanax shara itirofo . Niosnoax ẽ ãfiyamax ẽ isharai . Ẽ shinãchakaima . Ẽ inimakõi . Akka Niospa ea kẽromais ima keskarakai ato askafaima . Fetsafo Niosnoax ãfiyafo . Fetsafori kẽromaiskanax nã ẽ ikai keskariai inimatirofo . ”
46014001	Recommendation	Nã Niospa noko noiai keskafakĩ fetsafori noitaifakãfe . Nãskara sharakõi . Nãskara fichipaikãfe askaxikakĩ . Askatari Niospa Yõshi Sharapa afara fetsa mato amapaiyai keskara nõ fetsafo fe axoshara faatanãnõ , afori fichipaikãfe . Niospa Yõshi Sharaõxõ nã Niospa meka mã ato yoinõ fichipaikõikãfe .
47004006	Grace	Niospa pena onifayoxoma fakishkẽ yoini pena inõ . Nãskarari nõ Jesús Ifofayamax nõko õiti nã fakish keskara chakakõi ipaoni . Akka Niospa Jesucristoõxõ nõko õiti mẽra noko chaxamashara aõxõ nõ tãpinõ afe keskara sharakõimãki .
44018024	Description	Nãskaifono Efeso ano judeo fisti nokoni ãfe ane Apolos pexe rasi Alejandría anoa ini . Nãato Niospa meka yoikĩ kirika kenenifo tãpikõia ini , xafakĩakõi ato yoimis .
58013012	Grace	Nãskarifiai Jesús Jerusalén pasotainoax noko omiskõixokĩ ãfe imi foax noko nãxoni nõko chaka noko soaxoxiki a keskara shara nõ inõ .
56002015	Recommendation	Nãskakẽ ẽ mia yoiai keskafakĩ keyokõi yorafo ato tãpimafe , mia Niospa shinãmanaino . Afara chakafaifãfe ato yoisharafe , anã askanõfoma . Niospa yoiai keskafakĩ mĩri ato yoisharafe , inimanõfo . Mĩ ato askafaito mia nikasharanõfo Niospa mia yoiai keskarafakĩ akairi nikasharanõfo .
62004009	Grace	Niospa ãfe Fake fisti nãmã nĩchini , nãmãnoax noko nãxoyonõ . Nãskakẽ nõ afe nĩpaxatiro , nãatomãi nõko chaka noko soaxomiskẽ . Nãskakẽ Niospa noko õimani afeskaxõ noko noimãkai .
43017024	Grace	“ Epa , nã yorafo mĩ ea inãfo efe inõfo mĩ ika anoa mia keskara shara ea õinõfo . Mĩ mai onifayoxoma mĩ ea noiyopaoni .
45003016	Sin	Nõa kafãsakĩ nõ ato omiskõimafofãsafamis . Nõa nõ ato fekaxtefaafofãsafaki .
58004014	Faith	Akka Jesúsfi Niospa Fakekĩ . Askatari noko Nios kĩfixomis . Nãatofi a Nios ato kĩfixomisfo finõkõiaki . Nãskax nai mẽra Nios ano kani . Nãskakẽ nõ kachikiri fatiroma nikakõisharayanã .
61001017	Grace	Askatari ãfe Apa Niospa iskafakĩ yoini : “ Nafi ẽfe Fakekõikĩ ẽ aõ noisharakõi , ẽ akiki inimakõi , ” ixõ yoini .
46012011	Description	Nã nõ Nios Ifofatifi Niospa Yõshi Shara fistichi noko amapaiyai keskara nõ atiro . Nã noko amapaiyai keskara noko amatiro .
66008012	Description	Askatari Niospa ãjiri fẽtsa ãfe manetiri chãi chãisafaino xinĩ anã chaxasharama . Õxeri anã chaxasharama . Askatari fishifãferi anã ranãrito chaxasharama . Nãskakẽ penafekẽ tsõa anã õisharatiroma . Fakish finakõia ika . Tsõa askara fakish õiyomisma .
44018017	Violence	Ato askafa fokaxõ Sóstenes achinifo nã ichanãti pexe anoa xanĩfo . Mã achikaxõ nãri seteketsanifo xanĩfãfe ferotaifi . Akka nã xanĩfo Galión aõ rafanã inima .
43010039	Violence	Nikakaxõ anã Jesús achipaifiaifono , ato makinoax kaitokai tsõa tãpinima . Nãskakẽ tsõa achinima .
47004016	Faith	Nãskakẽ nõ omiskõifikĩ nõ shinãchakaima . Nõko Ifokai nõ kachikiri faima . Akka nõko yorari anã kerexma nõ omiskõiaino . Askafixõ nõko shinã mẽra mẽxotaima noko kerex fafafãini .
43012003	Description	Mã piafono María Jesúski oni ãfe pirofomã sharaya . Oxõ nã pirofomã ãfe tae pemãkĩa nachini . Nãskaxõ ãfe fõo otekere ani . Nãskafaano yorafãfe nã pexe mẽra ikafãfe nã pirofomã sharakõi xetenifo .
58011009	Faith	Nãskakẽ nã Niospa yoiyoni keskara chanĩmara faax , a Niospa nĩchia mai ano nokoax Abraham yora fetsafo mẽra kani . A keskarafo inima . Nãnoax pexe keskara a karapa pexe fofãsafapaoni a mẽra oxaxikaki . Nãskakẽri ãfe fake Isaaca fe ãfe fafa Jacobo nã keskara mẽra ipaonifo . Epa Niospa Abraham yoini keskafakĩ nã raferi ato yoikĩ askafani : “ Ẽ mato mãto mai inãxii , ” ixõ yoini .
50003017	Recommendation	Efe yora mĩshtichi , ẽ Jesús Ifofaa keskafakĩ mãri Ifofakãfe . Mã nõ mato õimamiskĩ , nõ ikai keskai mãri askakãfe .
48006002	Recommendation	Nãskakẽ fetsafo fe afara axonõnã faatanãsharakãfe . Mã ranã Nios kĩfinõnã faatanãkãfe . Fetsa omiskõiaito aõ noikĩ inimamakãfe , nãskakẽ kexenõnã faatanãsharakãfe . Fetsa omiskõiaito Nios kĩfixokãfe Jesúsnoa shinãmasharayanã Ifo sharafanõ . Mã askakĩ nã Cristo yoini keskara keyokõi mã akikai .
59002024	Faith	Nãskaxõ mã tãpitiro fetsa iskaito : “ Ẽ Nios chanĩmara fai , ” ifiaxõ Niospa yoia keskara akima , askara yorakai Nios fe nĩpaxatiroma . Niospakai , “ Ẽ mikiki inimai , ” fatiroma . Akka fẽtsa chanĩmara fakĩ , Niospa yoia keskara aki , nãfi Nios fe nĩpanakakĩ .
45009014	Faith	Nãskakẽ ¿ iskara nõ yoitiromẽ , “ Niospa mã fake fisti katoa kãiyoafomano , afaa chakafayoafomano fisti mã katoa akka fetsa katoama õixoma . Nãskakẽ Niospa shinãsharaima , ” ixõ nõ shinãtiromẽ ? Maa , anori nõ shinãtiroma . Akka Niospa tãpisharakõia . Nã apaiyai keskara fatiro . Nã fichipaiyai katotiro .
45014001	Recommendation	Meka fetsa ẽ mato yoinõ . Fetsafãfe Jesús Ifofafiakaxõ ãfe meka tãpisharakanamax mato fe ichanãifono , “ Aicho , nofe ichanãi fekãfe , ” ato fakãfe . Mã shinãi keskara anori shinãyamaifono ato fe feratenãyamakãfe . Ato mekafakĩ chakafayamakãfe .
66012007	Violence	Askatari ẽ anã õia Satanás ãfe inafo fe nã ãjiri Miguel ãfe inafo nai mẽranoax retenãpaiyaifono Satanás ato finõpaiyaino . Nãskaxõ Satanás Niosri finõpaini .
49004026	Recommendation	Mã õitifishkikĩ anã afarafo chakafayamakãfe . Askata aa chai õitifishkiyamakãfe . Õitifishkipai samama raekãfe xini ikiyamano .
60003009	Recommendation	Fẽtsa mato chakafaito kopiyamakãfe . Askatari mato ĩchaito kopikiri ĩchayamakãfe . Askatamaroko ato noisharakãfe , akka Niospa noko katonikĩ noko sharafakĩ .
43008029	Grace	Nã ea nĩchini efe ika . Eres ẽ ikama . A ea amapaiyai keskara ẽ amiski . Nãskax ekeki inimasharamiski , ” ixõ ato Jesús yoini .
49006014	Recommendation	Ẽ mato yoiai keskai sorarofo itipinĩ sharatirofo keskai . Mãri itipinĩ sharakãfe niafaka yõshi chakafo matoki nokoxõ mato afara chakafamapaiyaifo keskara axikakĩma . Epa Niospa mato amapaiyai keskara fisti akãfe isharaxikakĩ . Sorarofãfe ĩkisi ãto sĩtora kerexkõi itipinĩ fatirofo ayaxõ ãto rapati safexikakĩ . Nãskarifiai mã isharakõiaino niafaka yõshi chakata mato afeska fatiroma . Askatari sorarofo ãto safeti kerexkõichinĩ xorakometirofo , nã ato noikaspaifãfe ãto õitiki ato pĩanõfoma . Mãri Niosnoax isharakõikãfe , nikafaka yõshi chakafãfe mãto õiti mẽraxõ mato afaa chakafamanõfoma .
66001020	Description	Ẽ mia yoinõ afeskai siete fishimẽ ẽfe mẽke kayakai aõri ; askatari afeskai siete rãpari oro keskara otamãki . Na siete fishi mĩ õiai nãato noko shinãmamis siete Niospa meka yoimisfo Nios yoiti pexe mẽranoa ichanãmisfo . Askatari nã siete rãpari keskara mĩ õiai nãatori noko shinãmamis siete Nios yoiti pexe mẽranoax ichanãmisfo Nios Ifofakanax , ” ixõ ea faa .
58002009	Grace	Akka mã nõ tãpia Niospa noko noikĩ nono mai ano Jesús nĩchini yorakõi inõ . Nãskakẽ ãfe ãjirifãfe Jesús finõyonifo . Akka mã nokoõnoax nai omiskõixõ noko chaka soaxokẽ . Epa Niospa xanĩfo finakõi imani , nãskaramãi Niospa fichipaikĩ keyokõi noko noikĩ .
50002013	Grace	Niospa mãto shinã mẽraxõ mato shinãmafafãini a mato amapaiyai keskara mã anõ . Nã apaiyai keskafakĩ , nãnori mato shinãmapai .
43015011	Grace	“ Anori ẽ mato yoi ẽ inimai . Nãskarifiai mãri mã inimanõ . Ẽ mato yoiaito mã anori akĩ mã tãpitiro ẽ mato noiaino .
54001001	Description	Ẽkĩa Pablo . Iskaratĩa ẽ mia kirika kenexõ fomai Timoteo , ẽ mia yoikĩ . Epa Niospa ea katoni ẽ ãfe meka Jesucristoõnoa ẽ ato tãpimanõ . Epa Nios noko ifimis , Jesucristo nõko Ifo feta ea yoini ẽ ato tãpimanõ . Jesucristo nokoõnoax nani ares noko Epa Nios ari iyoxii kiki .
54002009	Recommendation	Nãskarifiakĩ nõ ichanãino xotofãke iskara shinãtiroma : “ Sama shara safeta , teoti ichapa safeta , askata femãnãki keneta , foaromesharata , irosharakõita , ẽ ikaino yorafãfe , ‘ Na xotofake sharakõira ’ ixõ ea yoinõfo , ” ixõ anori shinãyamakãfe .
43002015	Violence	Jesús ato fichita risfi koshati fata ato koshapaita a ato inafo ato põtaketsani . Ovejafo potakĩ , fakkafo potakĩ fani . Askata yorafori potani . Mĩsa kamaki ãto kori mãchiafo saakĩ fetsani . Mĩsari kexkafaya kekẽfofã potani .
49002010	Grace	Nãskakẽ Epa Niospa taeyoi shinãyoni Jesucristoõxõ yorafetsafo nõ axosharakõinõ . Nãskakẽ aa fistichi noko onifani afara fetsafo nõ sharafanõ aõxõ . Akka nores fisti nõ afaa sharafatiroma . Cristo Jesús Ifofaxõ nõ afama mĩshti sharafatiro . Nãskakẽ taeyokĩ Epa Niospa ares õikĩ yoini .
60004012	Recommendation	Efe yora mĩshtichi , omiskõifikĩ rateyanã shinãchakayamakãfe . Mã askaito Epa Niospa tãpitiro mã Jesús Ifokõi fakẽ . Nãskakĩ shinãkĩ iskafayamakãfe : “ ¿ Afeskai ẽ omiskõimẽ ? ” ixõ anori shinãyamakãfe .
66019007	Recommendation	Akka feronãfãke kẽro fiaino nã kẽro inimakõi itipinĩsharatiro ãfe fene fe fianãxiki . Nãskarifiai nõko Ifo Jesús fe iskaratĩa afe yorafo afe ipanakafo . Akka afe yorafo mã itipinĩsharafo afe ipaxakakĩ . Akka ãfinĩ ãfe fene inimamapai itipinĩsharatiro . Sama fena sharakõi patsaxõ safetiro afe fianãxikĩ . Nãskarifiakĩ nã Jesús Ifofamisfãfe itipinĩshara fatirofo . Epa Niospa ato shara fapaikĩ , ato chaka soaxoni Jesús fe ĩpaxanõfo . Nãskakẽ nõ inimai . Tsoa fetsakai mia keskarama afara shara famis , ixõ yoiafo . Niospa yorafãfe Jesúsxõ fetsafo sharafamis . Nãskakẽ Niospa ato rapati sharafinakõi safemana Jesús fe ipasharanõfo .
49006017	Recommendation	Sorarofãfe ãto maiti kerexkõi safekaxõ ãto mapo kexesharatirofo , a ato noikaspaifãfe ato mapoki afeskafanõfoma . Nãskarifiakĩ mã Jesús chanĩmara fakõinax mã Epa Nios fe nipaxatiro . Mã askaito niafaka chakata mato afeska fatiroma . Sorarofãfe ãto keno fitirofo a ato noikaspaifo fe aõ ato fe retenãxikaki . Nãskarifiakĩ Niospa Yõshi Shara oa keno keskaraki fikãfe . Nã keno keskaraki Niospa meka shara nã mã fichipaikõi niafaka yõshi chaka matoki nokopaiyaito otimafaxikakĩ .
44007024	Violence	Akka mã kaxõ õia Egipto anoato ãfe kaifo koshaito õini . Askafaito õikĩ timamapaikĩ , Moisés Egipto anoa feronãfake koshakĩ reteni .
53003013	Recommendation	Efe yora mĩshtichi , a mã afarafo sharafamis keskafakĩ xateyamakãfe .
46016013	Faith	Jesús shinãfafãikãfe chakafakakĩma . Jesús Ifofasharakãfe . Jesús chanĩmara faax afara afeskarafiaito rateyamakãfe . Kachikirifayamakãfe .
44007043	Sin	Askatamaroko mãa mã afara fetsa onifaxõ , ‘ Nã nõko niosra , ’ ixõ Moloc mã iyafofãsafamis . Askata mãto nios Refán ãfe fishifori mã noimis . Na nõko niosra ixõ mã afara onifanixakĩ , akiki mã inima kakãini . Nãskakẽ ẽ mãto na tsõa istoma anoa ẽ mato chai nĩchi , Babilonia finõfãi , Niospa ato fani .
53002015	Recommendation	Nãskakẽ efe yora mĩshtichi , nã nõ mato yoimis anorikõi nikafafãikãfe . Akka anoriyamakẽ afo nikayamakãfe . Nã nõ mato yoipaoni keskara nã fisti chanĩmara fayanã , a nõ mato kirika kenexoki nõ mato yoini keskarari shinãfafãikãfe .
47005005	Grace	Nã Epa Nios fistichi noko onifani nõ afe ĩpaxanõ . Nãskakẽ ãfe Yõshi Shara nõ mẽra nanea nõ tãpinõ noko yora fetsa faxoxiaino .
54002011	Recommendation	Ano fisti ichanãkaxõ xotofakefãfe ato nikakõisharatirofo . Akairi tãpisharaxikakĩ atoõxõ .
54005019	Recommendation	A yora fistichi Nios Ifofamisto xanĩfoõnoa mia yoiaito , chanĩmara fayamafe . Akka feronãfake rafe iyamai trespa a afara chakafaito õikaxõ , mia yoiaifãfe mĩ ato nikatiro .
45016016	Recommendation	Keyokõi ichanãkanax yoinõnã faatanãsharakãfe noinõnãsharaxikakĩ . Nã maitio ikafãfe a Cristo Ifofaafãfe mato yoisharapaikani .
66018019	Description	
62003001	Grace	Epa Niospa noko noikõi . Shinãfãi ikãfe . “ Ẽfe fakefora , ” noko famis . Akka nõ ãfe fakekõifo . Akka nã yora fetsafãfe Jesucristo shinãifoma Nios tãpiafoma . Nãskafakĩri nokori tãpiafoma , nõ Niospa fakefofiano .
60005005	Recommendation	Nãskarifiakĩ mãri naetapafãfe anifofo yafi a mato Niospa meka yoimisfo nikakõisharakãfe . Naetapafãfe anifofo fe isharakõikãfe . Nãskata mã ranã axoshara faatanãkãfe . “ Ẽ xanĩfoki , ” iyamakãfe . Akka , “ A xanĩfo nipaikani kakapaimisfoki Nios atoki inimaima . Akka a kakapaimisfomaki Nios atoki inimayanã ato afara axosharai ato noikĩ , ” ixõ kenenifo Niospa meka yoikakĩ .
45003004	Faith	Yorafo chanĩmisfo . Akka Nios ramashara chanĩmisma . Yorafãfe keyokõichi noko pãrafiaifono akka Niospa noko pãramisma . Nã David Niospa meka yoikĩ kirika keneni iskafakĩ : Niospa ãfe meka mẽstesharakõi yorafãfe õinõfo . A shara shinãifo Niospa ato sharafaxõi . Akka a chaka shinãifo Niospa ato tãpimakĩ omiskõimaxii , ixõ David yoikĩ kirika keneni .
44009014	Violence	Akka mã nono oa a ato Nios kĩfixomis xanĩfofofãfe nĩchiafono . A mia Ifofamisfo ato karaxa mẽra nĩchixikĩ mã ato ifiyoa , ” faito ,
61002001	Sin	Akka , “ Nõ Niospa meka mato yoinõra , ” ixõ ãa nõko xinifo ato pãrapaonifo . Nãskarifiakĩ mato mẽraxõ mato pãramisfo , “ Nõ Niospa meka mato yoinõra , ” ikaxõ . Afãfe mato pãrakani fanĩrira mato yoikani mã anã shinãsharanõma . Akka nõko Ifo Jesús ato nãxoni afara chaka ãto ifo inõma . Nãskakẽ a nõko Ifãfe noko tãpimapaoni keskara chanĩmara faafoma . Nãskakẽ nãfo Epa Niospa ato omiskõimarisafaxii omiskõipakexanõfo .
43005018	Violence	Nãskakẽ fakirira shinãnifo . Nãskara shinãkakĩ Jesús mekafanifo : “ Nõko xinifãfe yoini keskara nõ safaronõ afaa metiroma , akka Jesús yonoi yorafo sharafakĩ . Nãskaxõ noko yoia : ‘ Nios ẽfe Epakõi , ’ noko faa . Nãskax Nios keskarakõi ipai , ” fanifo . Nãskax a ranã yoinãnifo : “ ¿ Afeskaxõ nõ Jesús ato retematiromẽ ? ” ikanax yoinãnifo judeofo ãto xanĩfofo .
46011002	Faith	Mã ea shinãmiskẽ ẽ mato aicho fai matoki inimakĩ . Nã ẽ mato yoimis keskara mã nõ feyafamiski . Nã mã nikafafãini .
44002025	Faith	Askatari a xanĩfo David afianori yoikĩ kirika mẽra keneni Cristoõnoa ãfe meka iskafakĩ : Mẽ tãpia ẽfe Ifo Nios efe itiani . Efe ixõ efeta aki kiki . Nãskaxõ ea kexei tsõa ea fekaxtefanõma .
60001023	Grace	Nãskakẽ nã mã rama fake kãia keskara shara mã . Akka mãto epa feta mãto ẽfa mato fake fifiakanax chipo natirofo . Akka Niospa ãfe meka sharaõxõ fena keskara shara noko ima , nã keyonakama .
59005016	Recommendation	
43006047	Faith	Ẽfi mato chanĩmakõi yoikai . A ea chanĩmara fai ẽfe Epa Nios fe ipanaka .
43014018	Grace	“ Akka ẽkai mato fe ikima . Askafixõ ẽ mato potaima . Ẽ matoki anã oxii .
45003002	Grace	
49006005	Recommendation	Askatari ato yonoxomisfãferi mãto xanĩfo tii ato nikasharakõikãfe , nono mai anoxõ mato yonomanaifãfe mãto xanĩfo tiito . Nãskakẽ mato yoiaifãfe ato nikasharakõikãfe , nã nõko Ifo Jesús fichipaiyai keskafakĩ mã samama ato axorisa fai . Askatari mãto xanĩfãfe mato yonomanaito mã axosharatiro . Nãskakẽ , “ Ẽ Cristoõxõ yonosharai , ” ixõ nõ yonosharatiro . Nãskarifakĩ ẽfe xanĩfori ẽ yonosharaxotiro .
45002004	Grace	Niospa mato noi . Mã chakafafiaito mato omiskõimarisafaima . Mato noikikai mato omiskõimapaima . Nãskakẽ , “ ¿ Nã ẽ ipaiyai keskara ẽ iki , ” ixõ mã shinãimẽ ? Askara shinãyamakãfe . Niospa mato noikĩ mato shinã fetsafaxopai mãto chaka mã xatexõ ãfe meka mã nikasharakõinõ .
62005014	Faith	Nõ afara sharafo nõ fichipaikĩ , a Niospa noko shinãmanaino , nõ Nios yoitiro kĩfikĩ , a Niospa fichipaiyai keskafakĩ . Nõ askakĩ nõ tãpitiro Niospamãi noko nikasharamiskẽ .
45015013	Faith	Epa Nios chanĩmara faxõ nõko Ifo oxiaino nõ manai . Epa Niospa noko shinãmani iskafakĩ : “ Chanĩma , nõko Ifo oxii noko ifixiki nõ afe ĩpaxanõ , ” ixõ noko shinãmani . Nãskakẽ ẽ mato kĩfixomis Niospa mato inimamanõ . Askatari mãto shinã mẽra mato shinãmasharai mã afeskatama mã isharanõ mato axosharai . Mã Nios chanĩmara faano ãfe Yõshi Sharapa mato axosharai mã isharanõ .
43019041	Description	Nã ifi shara mĩshti mapoa anoxõ chaimashtaxõ Jesús mastanifo . Nãnori mafa kini fena , tsoa a mẽra maiyomisma ini .
66019020	Violence	Akka ato retetamaroko Jesús ato achia chiifã mẽra ato potaxiki . Nã ato pãramisto , “ Ẽ Niospa meka mato yoimis , ” ifiax ãa chanĩmis . Nãato na yoinã põfe keskaraõxõ tsõa atiroma keskara famis Satanás yõshixõ . Nãskaxõ keyokõi yorafoki kenea nã marakkaõxõ yoinã põfe keskara tãpixikani . Nãfãfe yoimisfo iskafakakĩ : “ Mĩ ẽfe nios . Ẽ mia noi , ” ixõ anori yoinã põfe keskara yoimisfo . Akka nã ato pãramisto yõra atiroma keskafakĩ afama mĩshti faito nãfãfe õiafo . Nãskakẽ ato pãrakõia . Nã yoinã põfe keskara fe nã ato pãramis naafomano iriyafi Jesús ato chiifã mẽra pota .
45012020	Recommendation	Ato kopitamaroko nã mato noikaspaifo fonãikaifãfe ato pimakãfe . Nõamã ikaifãfe ato ayamakãfe . Ma askafaito õikani , “ Noko kopikanimara , ” ikanax rãfipainõfo .
51003016	Recommendation	Cristo noko tãpimani keskafakĩ mãto õiti mẽra nanekõikãfe . Nãato mato ĩkinãkĩ ãfe meka tãpisharakõixõ fetsafori yoisharakãfe isharaxikakĩ . Mãto õiti mẽraxõ Nios aicho fata David fanãini keskai mãri fanãixota ãfe mekaõnoari fanãixokãfe .
51003019	Recommendation	Feronãfakefãfe , mãto ãfifo noikõikãfe ato fe feratenãyamakãfe .
54005016	Recommendation	Timoteo , a Jesús Ifofamisto afe yora ifomafakẽ , kexesharatiro . Askatari a ifomafafo kaifoyakẽma , fenemais ita , fakemais ita , fafamaisfo askara a Nios Ifofamisfãfe ato kexetirofo .
62005011	Grace	Nãskakẽ Nios iskamis : “ Ẽ mato nimasharapaketiro ẽfe Fake Jesúsxõ , ” ixõ noko iskafamis . Nãskakẽ nõ Jesús Ifofaax nõ afe nĩpaxatiro .
62005012	Faith	A Niospa Fake Ifofaifo afe nĩpaxatirofo . Akka a Ifofaima afe nĩpaxatirofoma .
43008036	Grace	Nãskarari Niospa Fãke mato chaka soaxonano afara chaka mãto ifo itiroma . Niospa mato fakekõifai , mã afe isharakõipakenaka .
49003013	Faith	Ẽ mato yoinõ , ea nikakãfe . Ẽ mato yoiaito ea nikakakĩ ea karaxa mẽra ikimatifo . Ẽ omiskõifiaino eõnoa shinãchakayamakãfe . Ea karaxa mẽra ikimanafoki ẽ Cristoõnoa mato yoiaino . Nãskafekẽ inimasharakãfe , mã Niospa yorafokĩ .
45016018	Sin	Afãfekai nõko Ifo Cristoõxõ yoimisfoma . Nãfãfe afara fipaiyaifo fistis shinãmisfo . Niospa meka tãpisharafoma ãto meka fistiõxõ ato pãrapaikani ato anorima shinãmaxikakĩ .
45001029	Sin	Chaka fisti feyafakanax chaka shinãkani . Chaka faatanãi xatekanima . Feronãfakefãfe ãto ãfima fichipaikĩ chotamisfo . Kẽrofãferi ãto fenema fichipaikĩ chotamamisfo . Nãskaxõ afara shara ãa atonã fisti fipaikani . Fetsafo chakafakĩ xatekanima . Fetsafo xĩtipaimisfo . Yora retemitsamis ita , setemitsamis ita , feratenã faatanãmisfo . Õitifishkikĩ feyafamisfo . Ato pãrafofãsafamisfo . Ato noikaspamisfãfe fetsafonã fĩapaikakĩ . Ato noikaspamisfo . Chanĩmisfo fetsafo pãramisfo . Nios noikaspayanã tsoa noimisfoma . Ĩchamitsamisfo . Kakapaimisfo , ãa kakamepaimisfo . Afara fetsa chaka shinãi iskakani : “ Afaa chaka fetsa ẽ afeska faimẽti , ” ixõ shinãkani . Ãto apa yafi ãto afa nikakaspakani . Afara shara shinãkanima . A yoiai keskara amisfoma . Ãa chanĩmisfo . Tsoa noikanima . Õitifishkikax fetsaki raemisfoma .
55001014	Recommendation	Nã ẽ mia yoia keskara mĩ mẽraxõ shinãfe , shinãmakixikima . Ãfe Yõshi Shara mĩ mẽra ikano mefeta aki . Õifãi , Niospa mia yoia keskafakĩ kachikiri fayamafe .
48006008	Faith	Akka fẽtsa ãfe shinã mẽraxõ afara shinãkĩ afara chakafaax omiskõifinakõitiro . Akka Niospa Yõshi Sharapa amapaiyai keskara fẽtsa afafãini , nãfi Niospa Yõshi Sharaõnoax nisharapakenakaki .
46010009	Recommendation	Mãri ato keskara chaka iyamakãfe . Akka , “ Nioskai nokoki fena õitifishkiyotiroma . Nãskakẽ ẽ afara chakafafiaito ea Niospa omiskõimanima , ” ixõ shinãyamakãfe . Akka nõko xinifãfe chakafaifãfe õikĩ anã teneyamakaikĩ Niospa ato omiskõimani . Nãskakẽ ato mẽra rono paekõifo nĩchini ato chachinõfo . Ato chachiano ranãri nanifo . Nãskakẽ noko tãpimai nõri Nios chakafaito nokori omiskõimatiro .
46013005	Recommendation	Nãskaxori nõ ato noikõikĩ nõ ato rãfinĩfaima . Askaxori nõa apaiyai keskara fistis nõ shinãtiroma . Akka nõ fetsafori nõ ato axosharatiro . Askaxori nõ ato fena feratemisma nõ itiro . Nãskaxori noko fẽtsa chakafakĩ mekafaino nõ shinãtaifatiroma . Afo shinãtamaroko nõ aõ noisharatiro .
66009009	Description	ãto xochi ano rapati kerexkõi keskara safemanano ato tsakapaiyaifono a mẽra ikitiroma ĩta , ãto petafo pei pei ikĩ kamayonõ karo keskara niniaino pachakõi ĩta , fetsafo retenãifo keskara ĩta ,
43015022	Sin	“ Ẽ atoki oyamaxõ Niospa meka ẽ ato yoiyamaito tsõa tãpikeranafoma . Akka Niospa meka pishta tsõa nikayomisma afara chakafamisfo . Nãskax ãto chaka atoõ neama . Nãskafiaifono Niospa meka ẽ ato yoixiki ẽ oni . Nãskakẽ tsõa iskaratĩa iskatiroma : ‘ Tsõa ea Niospa meka yoiama . ’ Askatari : ‘ Ẽ afaa chakafamisma , ’ itirofoma . Mã nikafikatsaxakakĩ ãto chaka xateafoma . Nãskax ãto chaka atoõ nea .
51004005	Recommendation	Akka nã Jesús Ifofaafoma mẽra mã ikaki ato õimakãfe mã isharakõixõ . Nãskaxõ nã mã atoki nokoaitĩa Jesucristoõnoa ato yoisharakãfe .
45006006	Faith	Jesús mastanifo nõko chaka noko soaxonõ . Nõri Jesús fe masta keskarakõi anã chakafapaima . Nãskarifiai nõ Jesús Ifofaax nõ afe naa keskara . Nãskaxõ nõ anã chaka shinãima . Afara chakafo nõko ifoma .
62003010	Sin	Fetsafãfe afara chakafamisfo , afokai Niospa fakefoma . Afofi aa ranã noinãkanima . Askarafo Niospa fakefoma . Afofi Satanás fakefoki . Nãskakẽ Satanás fakefo nõ tãpitiro . Nãskafakĩri Niospa fakefo nõ tãpitiro .
45008007	Sin	Fetsafãfe Nios noikaspakani Niospa ato yoia keskara nikapaikanima . Ãto shinã mẽraxõ afara chaka fisti shinãkani . Nãskaxõ Niospa ato yoia keskara nikatirofoma .
44002026	Faith	Nãskakẽ ẽfe õiti mẽra ẽ fãsi inimakõi Niospa ea kexesharaino . Nãskakẽ ẽ yoikĩ : ‘ Nios fãsi sharakõi , ’ ẽ fafafafãini . Ẽ Nios chanĩmara fakõini afe ipaxakĩ ẽfe yora ea fena faxõano .
46010020	Sin	Akka nã Jesús Ifofaafãfema Nioskõi nami inãtamaroko afara fetsa onifakaxõ , “ Nã nõko niosra , ” ikaxõ niafaka chaka nami inãmisfo . Nãskakẽ mãri nami inãyamakãfe . Niafaka chaka fe mã rafeaito ẽ mato õipaima .
44013001	Description	Antioquía ano Jesús Ifofamisfo inifo , a Niosnoa ato yoipaonifori ano ato fe inifo . A Jesús Ifofaax afeskax isharatirofomãkĩ ixõ ato tãpimamisfori ano ato fe inifo . Bernabé ikaino , Simón ãfe ane fetsa Nã Fisora fapaonifo ikaino , Lucio a Cirene anoa ikaino , Manaén xanĩfo Herodes fe yosini ikaino , nã Saulori ato fe ini .
49005006	Recommendation	Õisharakakĩ yora fetsafãfe anorima mato yoipaikani fanĩrira ãa mato pãrakakĩ . Askara yorafãfe Nios nikakaspakakĩ chakafakani . Askaito õikĩ Niospa ato kopikiri chakafaxii atoki õitifishkikĩ .
56001011	Sin	Nãskakẽ ato xatemafe ato pãranõfoma . Kori fisti fipaikakĩ anorima chakakõi ato tãpimapaikani kiki . Nãskakẽ ranãrito atoõxõ Jesús kachikiri fayomisfoki .
43013011	Sin	Nãnori ato yoini mãmãi tãpixõ fatoto ato achimaximãkai .
43010001	Sin	( Askata Jesús ato tãpimani nãatomãi ãto kexekatsaxakĩ . Oveja kexemisto ãfe ovejafo kexemis keskari fakĩ nãskarifiakĩ Jesús ato kexemis . ) Nãnori Jesús ato yoini iskafakĩ : “ Chanĩmakõi ẽ mato yoinõ . Yõra ovejafo kenexotiro ãfe kene mẽra inõfo , faki fofãsanõma . Nãskata yora yometsopai ovejafo ãfe kãiti ano ikitiroma , fomãkĩari ikitiro .
61002015	Sin	Nãfo fofãsakani mã fenoafo , Niospa meka shara kachikiri fakanax nã Balaam ipaoni keskarafo . Nã Balaam Niospa meka yoimis iyopaoni , Beorpa fake . Mã Niospa meka yoipaofinixakĩ kori kaya fichipaini , afara chaka shinãkĩ .
44014005	Violence	Nãskaifono judeofo yora fetsafo fe xanĩfofo fe yoinãnifo , Pablo yafi Bernabé ato tokirinĩ tsakakĩ omiskõimaxikakĩ .
43021017	Description	Nãskaxõ anã Jesús yõkani : “ Simón , mĩfi Juan fakeki . ¿ Ea mĩa noikõimẽ ? ” ixõ Jesús yõkari faino Pedro anã tooxinima . Nãskaxõ anã Pedro kemani : “ Ifo , mĩfi afama mĩshti tãpiaki . Mã mĩ tãpia ẽ mia noiaito , ” fani . Askafaino anã Jesús yoini : “ A ea Ifofamisfo ato kexesharafe ea Ifofasharanõfo .
66021027	Sin	Akka afara chaka nã Jerusalén Fena mẽra ikitiroma . Nã chaka shinãmisfo fe a afara chakafamisfo , a ato pãramisfori afo ikitirofoma . Akka Jesús ãfe kirika mẽra ãto ane keneano afe ipaxatirofo . Nãfo fisti Jerusalén Fena mẽra ikitirofo Jesús fe ipasharaxikakĩ .
66017004	Sin	Nã kẽromã sama chainipa yafi nana õshi safea ika . Oro fakka fakka ikai keskara safea . Askatari makex keskara fakka fakka ikai sharashta yafi fetsa ãfe ane perla oxoshara , nãri safea ika . Nã kẽromã kecho oro tsoma a mẽra afara chakakõi naneato , a mẽra nanea keskara yorafo afara chakakõi fetsa fetsatapafo chakafama . Ãto mẽra nanexõ ato afara chaka shinãmana . Ato pãemata , chanĩmis ato imata , ãto ãfima chotamisfo ato imata , ãto fenema chotamamisfo ato imata , nãskara chakakõifos ato imamis .
51003014	Recommendation	Nãskakẽ nã ẽ mato yoiai keskai , keyokõi noinãkãfe , nõ noinãsharafinakõiaki . Nãskai nõ noinãx nõ isharakõitiro , nã nõko Ifãfe noko yoini keskai nõ noinãsharakõiax nõ nãskasharakõitiro .
43012023	Description	Yoiaifãfe nikakĩ Jesús ato kemani : “ Ẽfi samamashta ẽfe Epa ari ẽ kaikai afe xanĩfo ikikai . Akka ẽfe Epa ari kayotama ẽ yorafonoax nayoxii .
45002022	Sin	“ Mãto ãfima fe iyamakãfe , ” mã ato fafiax mãri mãto ãfima fe mã chotanãmis . Askatari yora fetsafãfe afara onifakaxõ , “ Na nõko niosra , ” famisfo . Askafafiaifono mã ato yoimis : “ Anã ano Nios fetsama . Nios fisti . Afara yora faxõ , ‘ Na nõko niosra , ’ fayamakãfe , ” mã askafamis . Mã ato askafafiai ãto nios kĩfiti pexefã mẽranoax mã yometsomis .
45007008	Sin	Moisés anori keneni tãpifixõ nõko õiti chakakõikẽ nõ shinãsharaima . Nõkonãyamafekẽ nõ fichipaimis . Afara chakafori nõ fichipai . Akka Moisés Niospa meka keneyamanikẽkai nõ nikayospa ikeranama .
44026017	Grace	Ẽ mia kexesharaxii judeofãfe mia retepaiyaifono , yora fetsafãferi mia askafaifono ẽ mia kexesharaxii . Nãskakẽ ato mẽra ẽ mia nĩchi .
56003003	Sin	Nãskakẽ nõri afaa shinãyopaonima . Nõko õiti mẽra nõ afaa pishta shinãtiroma nõ ipaoni . Nõ nikayospakõi nõ ipaoni . Nõ chaka shinãpaoni . A nã nõ ipaiyai keskara nõ ipaoni . “ E shara shinãi , nã ẽ ipaiyai keskara ẽ iki , ” ikax nõa nõ pãramepaoni . Nõ yora fetsa ãfe afara fichipaipaoni . Nõ ato mekafakĩ chakafapaoni . Chakakõi nõ ipaoni , afaa pishta nõ mekeaima . Nãskax nõ noikaspa faatanãpaonixakikai nõ xatemisma .
54005021	Recommendation	Epa Nios feta Jesucristo ãfe ãjirifãfe mia õikani . Nãskakẽ na ẽ mia yoiai anori askafafe . A afara chakafamisfãfe ãto ferotaifi yoife . Mĩ kaifofo yafi mĩ kaifofoma õikĩ , nãskarafãfe ãto chaka xatenõfo ato yoife .
58010035	Recommendation	Nãskakẽ a mã Jesús chanĩmara faa keskafakĩ kachikiri fayamakãfe . Mã kachikiri fayamakẽ Epa Niospa mato sharafaxii noko yoiyoni keskafakĩ . Nãskaxõ afara shara mato inãxii .
46004002	Faith	Akka ãfe inafãfe ãfe ifo nikakõitirofo . Ãto ifãfe ato yoia keskara axosharatirofo . Akka nõfi Cristo ãfe inafoki . Niospa noko yoini iskafakĩ : “ Ẽ mato yoia keskara ato yoikãfe ato fomãkakĩma . Ato yoikãfe xanikakĩma , ” ixõ noko yoimis .
44009043	Description	Mã askafata Pedro Jope pexe rasi ano oxaranãyoni , a Simón anoxõ fichi shinã famis ano .
46003016	Grace	Akka , ¿ mã tãpiamamẽ mã Niospa pexe keskarakõi ? Ãfe Yõshi Shara mato mẽra ika .
58010019	Faith	Efe yora mĩshtichi , nãskakẽ nõ nai mẽra ikitiro Nios ano ranotama Jesucristomãi nokoõnoax nai imi fonikẽ , noko chaka soaxoxiki .
43008021	Sin	Askata Jesús afianã judeofo ãto xanĩfofo yoini : “ Ẽ chai mẽ kai . Ẽ kaano mã ea fenafikĩ mã ea fichitiroma . Mãto chaka soaxoma nãskax mã nai . Ẽ kai arikai mã nokotiroma , ” ixõ Jesús ato yoini .
51003012	Recommendation	Niospa mato noikĩ mato katoni afe yorafo mã inõ . Aa keskara shara mato imaxiki . Nãskakẽ fetsafo noikĩ ato sharafa fafafãikãfe . Nãskakẽ fetsafo shinãki nã mã apaiyai keskara fisti shinãtama , fetsafãfe apaiyaifo keskarari shinãkãfe , oi tsii faxõ ato yoifafãikãfe .
43012026	Faith	Akka a ea yonoxopaikĩ ẽfe meka nikakõixõ a ẽ yoiai keskara atiro . Ea Ifofax a ẽ ika ano nãri efe ipaxatiroki . Ea yonoxomis a ẽ yoiai keskara ea axõaito ẽfe Epa Niospa yoixii iskafakĩ : ‘ Aicho . Mĩ ẽfe Fake Jesús nikasharamiski . Mĩ fãsi sharakõiki , ’ Epa Niospa yoikĩ iskafaxii a ea Ifofamis .
54003004	Description	Ãfe ãfinõ ãfe fakefonõ afe isharakõimisfo itirofokĩ . Ãfe fakefãfe noikakĩ nikasharakõimisfo itirofo .
52005011	Recommendation	Nãskakẽ inimayanã fetsafo ato inimamasharakãfe . Mẽ tãpiaki mã ato askafaino . Nãskakẽ ato fe mẽxotaima aska faatanãkãfe .
62003011	Recommendation	Nãskakẽ taefakĩ mã Nios Ifofaxõ mã mã nikamiskĩ mato yoiaito : “ Nõa ranã nõ noinãsharanõ , ” ixõ mato yoiaito mã mã nikamis .
46007026	Recommendation	Iskaratĩa afara mesekõikĩ noko omiskõimani . Nãskakẽ mã ãfimais ika shara . Nios Ifofaafãfema noko omiskõimapaikani nõ Jesús Ifofakẽ .
43003001	Description	Nã feronãfake fariseo ini , ãfe ane Nicodemo . Nãri judeofãfe ãto xanĩfo ini .
59002025	Description	Nãskarifiakĩ nã xotofãke Rahab Nios chanĩmara faxõ nã israeli rafe ato oneni tsõa ato reteyamanõ . Rahab taeyoi chota feromakõi iyopaoni . Mã askapaonixakĩ , chipo Nios Ifofaax sharakõi ipaoni . Nãskaxõ nã israeli rafe Josué ato nĩchini Jericó anoafo ato õitanõfo onexõ . Nã rafe Rahab ato oneni tsõa ato reteyamanõ . Nãskaxõ ato fai fẽtsa nĩchini fotanõfo . Nãskakẽ nã xotofake Rahabki Nios inimani .
54002015	Faith	Nãskaxõ xotofãke fake fixõ pexkosharatiro , Nios Ifo shara famaxiki . Nãskakẽ chanĩmara fatirofo . Mã askafaito Niospa ato ifitiro . Ãto õiti inimasharanõfo a fetsafo noisharakanax ato fe isharanõfo . Isharakaxõ , shinãsharakõinõfo .
44013017	Grace	Israelifãfe ãto Niospa taefakĩ nõko xinifo katoni afe yora inõfo . Nãskakẽ Egipto anoax kainifo yora fetsafo mẽra iyokanax Ejipto mai anoax . Nãskakẽ chipo Epa Niospa ãfe kerex sharaõxõ Ejipto anoa ato iyoni .
44015008	Grace	Niospa a shinãifo keskara tãpikõia . Nãato ato tãpimani afe yora inõfo . Nãskaxõ ãfe Yõshi Shara ato mẽra nanei , a nõmẽra naneni keskafakĩ . Nãskakẽ keyokõichi tãpitirofo Niospa ato ifiaito .
59002011	Sin	Shinãkãpo . Niospa noko yoini iskafakĩ : “ Kẽro fetsa fe oxayamakãfe . Xotofakeri feronãfake fetsa fe oxayamakãfe , ” noko fani . Askatari , “ Yora reteyamakãfe , ” Niospa noko fani . Akka kẽro fetsa fe mã oxayamafikatsaxakĩ mã yora retekĩ Niospa noko yoini keskara keyokõi mã nikama .
43010028	Grace	A ea Ifofaafoma omiskõipakenakafo mẽra fokani . Akka a ea Ifofamisfokai ari fokanima . Askatamaroko ẽ ato imasharapakenaka . Epa Niospa atoya ea rafemani . Epa Niospa keyokõi ato finõkõia . Ẽ ẽfe Epa Nios fe nã yora fisti keskara . Nãskakẽ a ea Ifofamisfo emakinoa tsõa ato ifitiroma , ẽfe Epa makinoari tsõa ato ifitiroma , ” ixõ Jesús ato yoini .
45016020	Grace	Epa Niospa mato imasharatiro mã isharanõ . Nãato Satanás mato nãmã potai anã mato afeskafanõma . Nõko Ifo Jesucristo mato sharafaxopainõ .
55003005	Sin	Askata a Nios Ifofaafo ichanãifono ato fe ichanãkaxõ Niospa meka nikafikaxõ shinãsharakanima . “ Nõri Nios Ifofai , ” ixõ ãa mato pãrakani . Askax ãa chanĩmisfo Nios Ifofayamafiakanax . Askaifãfe õi ato fe rafeyamafe .
45012005	Description	Nãskarifiai nõko Ifo Cristo fistikõi . Akka nõfi ãfe põya keskarata , ãfe fero keskarata , ãfe tae keskarata nõ iki fetsea yora fisti fiax .
56003008	Faith	Titopa , ẽ mia xafakĩakõi yoiaki . Nã ẽ mia yoiai keskara chanĩmaki . Nãskakẽ Nios Ifofaafo yoisharakõife , shinãsharata isharakõinõfo , yora fetsafo shara fanõfo . Askara shara ikax keyokõi nõ isharatiro .
59002023	Faith	Taefakĩ kirika kenenifo Abraham Nios chanĩmara fakõinaito . Nãskakẽ Abrahamki Nios inimani . Nãskaxõ Niospa yoini : “ Mĩfi efe rafepakenakakĩ , ” fani .
59002001	Faith	Efe yora mĩshtichi , nõko Ifo Jesucristo xanĩfofinakõia . Nãskakẽ noko noipakenaka . Yora afama mĩshtifoya , afaamaisfoyari keyokõi noko Jesús noi . Nãskatari mãri Jesús chanĩmara famis , noko Jesús noiai keskafakĩ , keyokõi noikãfe . Nã yora kori ichapaya fisti noikakĩma , nã yora afaamaisfoyari noikãfe .
45003013	Sin	Yora naax maiax fepekemeax pisi kãitiro . Nãskarifiakĩ nõko axfapa meka chaka fisti nõ yoimis . Mã nõ ato pãrakĩ feyafamis . Nã rono paekapato noko chachiano nõ paemetiro keskarari nõko meka chakaõnoax omiskõixikani .
49005028	Recommendation	A feronãfakefo ãa noimesharaifo keskafakĩ , mãto ãfifo noisharakãfe .
45009030	Faith	Nãskakẽ ẽ mato yoi . Nã judeofomafãfe shinãyonifoma iskafakakĩ : “ Nõko chaka nõ soapai , ” ixõ shinãyonifoma . Akka iskaratĩa Cristo chanĩmara faifãfe Epa Niospa mã ato chaka soaxona afaa chakafamisma keskara ato õixiki .
54003009	Faith	Na Niospa meka nõ tãpiyopaonima , iskaratĩa rama nõ Niospa meka tãpi . Nãskakẽ na feronãfãke Niospa meka nikasharakõimis ifife , askatari afara chakafayamaino ãfe õiti fekaxtemisma askara ifife .
54006002	Recommendation	Ãfe xanĩfãfe Jesús Ifofamiskẽ a yonoxomistori Jesús Ifofaxõ askarato ãfe xanĩfo noikĩ shinãfãi yonosharaxotiro , akiki xanikima aõ noisharakõita afe nanea õitsakõi ixõ shinãsharakõitiro ãfe xanĩfo . Timoteo , nã ẽ mia yoiai anori Jesús Ifofamisfo tãpimasharafe .
45003003	Faith	Akka nõko kaifãfe atirifãfe Niospa meka ifo shara fayamaifono akka Niospa a yoiai keskara amis .
43019034	Violence	Akka soraro fistichi ãfe ãshi ãfe pishi nãmã chachiaino ãfe imi fakaya siini .
43015012	Recommendation	Iskafakĩ ẽ mato yoi : Ẽ mato noiai keskai mãri noinãkãfe .
45006013	Recommendation	Nãskax Niosnoax isharakãfe . Afara chaka mato famapaifiaito nikayamakãfe . Afara chakafamis iyamakãfe . Nios Ifofakãfe mato sharafanõ . Iskafakãfe : “ Nios ẽfe Ifokõixõ ea amapaia keskara ẽ aki sharafakĩ . ”
58010039	Faith	Nãskarafãfe Jesús kachikiri fakanax omiskõipakenakofo mẽra fokani . Akka nõkai askarama . Askatamaroko nõ Jesús chanĩmara fakõimis noko nimasharapakexanõ nõ afe ipaxakĩ .
45011026	Grace	Akka keyokõichi israelifãfe Jesús chanĩmara faifãfe Epa Niospa ato ifixii afe yora inõfo . Nãnori Isaías kirika keneni iskafakĩ : Nõko Ifo Sión anoax oxii nõko chaka noko soaxoxiki nõ afe ĩpaxanõ . Nã nõko Ifo israeli yora ixii . Nãato israelifo ifiyoi anã afara chaka ãto ifo inõma , ixõ Isaías kirika keneni .
52002015	Violence	Nã judeofãfe nõko Ifo Jesús retenifo , taefakĩ a ato Niospa meka sharaõnoa yoimis ato retepaonifo , nãskaxori noko omiskõimayanã noko potanifo . Nãskaxori Nios aicho fayamata yorafo chakafakĩ mekafamisfo .
58010026	Sin	Fatora fẽtsa mã tãpia Jesús nokoõnoax nani nõko chaka noko soaxoxiki . Nãskara mã tãpifixõ afara chakafakĩ nõko Ifo Jesús kachikiri fakĩ , askarakai Niospa ãfe chaka soaxotiroma .
49002006	Grace	
49004025	Recommendation	Nãskax nõ Cristo yorafo . Nãskakẽ anã fanĩrira chanĩ yoiyamakãfe . Afara õixõ yoikõikãfe chanĩmakõi .
48002005	Faith	Akka nãfãfe noko yoipaiyaifono nõ ato nikamisma . Akka nõ fichipaimis nã meka shara chanĩmakõi Jesucristoõnoa mã nikakõinõ afe ipaxaki .
46014013	Recommendation	Nãskakẽ Niospa Yõshi Sharaõxõ meka fetsapato yoikĩ Epa Nios kĩfikãfe nã mã yoiai keskara mato tãpimanõ . Mã tãpisharaxõ atori mã ato tãpimatiro akairi nikakõisharanõfo .
44009001	Violence	Nãskatari nã Saulo mẽxotaima ẽ mato reteikai ixõ ato retepaipaoni a Jesús Ifofaafo . Nãskakẽ a ato Nios kĩfixomisfo ãfe xanĩfo ano kani .
43017013	Description	“ Iskaratĩa ẽ mia ari kai . Ẽ kayoxoma ẽ ato yoiyoi nã ẽ ikai keskariai akairi inimakõinõfo .
60004013	Recommendation	Askatamaroko inimakõikãfe Jesucristo omiskõiai keskai mãri omiskõifikĩ . Askatari chipo mã inimasharakõixii Jesucristo anã nai mẽranoax fotoaino . Nãskakẽ keyokõichi õixikani ãfe sharafoya nai mẽranoax fotokẽ , nõko xanĩfo finakõi ixiki .
44011006	Description	Askaito ẽ õia a mẽra yoinã fetsa fetsatapafo ikita askatari a xõchixaraifoya peyafori ẽ õita a mẽra kechokomekẽ .
51003008	Recommendation	Mã mã askapaoniki . Akka iskaratĩa a chakafo shinãmakikãfe . Anã õitifishkiyamakãfe , anã chaka shinãyamakãfe , ato chakafayamakãfe , ato ĩchayamakãfe , askatari mãto axfapa meka chaka yoiyamakãfe .
44018003	Description	Nã Pablo nã akaifo keskafakĩ akairi pexe fakãki tãpia ini , karapa pexe fakĩ . Nãskakẽ nãno ato fe nẽteni , ato feta yonoxiki .
45006012	Sin	Nãskaxõ afara chaka anã ifofayamakãfe afara chaka mato famapai kiki a keskara mã anõma .
53003012	Recommendation	Nãskakẽ nõ mato yoi iskafakĩ , nõko Ifo Jesucristoõxõ mã tanaima yonosharakõinõ anã xanikima a mã fichipaiyai keskara fixiki .
44007009	Sin	“ Jacobo ãfe fakefo nõko xinifo ipaonifo , nãfãfe ãto exto José õikaspapaonifo . Nãskakaxõ Egipto anoax foaifono yora fetsafo ato inãnifo aõxõ kori fixikakĩ nãfãfe Egipto ari iyotanõfo . Askafafiaifono Epa Niospa José potanima .
44011028	Description	Mã fokaxõ fishtichi niinãkafãxõ ato yoini ãfe ane Agabo , Niospa Yõshi Sharapa shinãmanaino , “ Nã maitio anoax fonãiki finakõixikanira , ” ixõ ato yoini . Akka chanĩma , askakõini Claudio xanĩfo ikano .
44020036	Description	Mã ato yoikĩ askafata ratokonõ mai chachipakefofã Pablo ato Epa Nios kĩfixoni .
48005024	Faith	Nã Cristo chanĩmara faifo tii afe yorakõifo . Jesús cruznoax noko nãxoni nõko chaka noko soaxoxiki . Akka nõ naa keskaraxõ anã afaa nõ chakafatiroma a nõ apaoni keskara . Nãskakẽ nã noko Niospa amapaiyai keskara fisti nõ atiro .
59001002	Recommendation	Efe yora mĩshtichi , afara chakafo nokoaino , inimasharakãfe , shinãchakakakima .
62001006	Sin	Akka anorima shinãi yora fetsafo iskakani : “ Ẽ Nios fe rafea , ” ifiaxõ a Niospa yoiai anori shinãima ãa chanĩ anorima yoi . Ãfe õiti sharama xafakĩakõi ikama , fakish keskara a Niospa yoiai anori shinãyamafi .
44010011	Description	Õia nai fepekemeaito õini ariax sabanã keskara petapafã nexeax nai mẽranoax nãmã fotopakekafanaito .
44002009	Description	Akka nõ Partia anoax oni . Fetsafori Media anoax fenifo . Fetsafori Elam anoax fenifo . Fetsafori Mesopotamia anoax fenifo . Fetsafori Judea anoax fenifo . Fetsafori Capadocia anoax fenifo . Fetsafori Ponto anoax fenifo . Fetsafori Asia anoax fenifo .
51001010	Faith	Nãskaxõ nã mato amapaiyai keskara mã akaino õi Nios matoki inimakõixii . Nãskax ãfe Fake keskarakõi mã itiro . Nãskaxõ mã fetsafo sharafa fafafãikĩ mã Nios tãpiki finakõitiro .
54001018	Recommendation	Ẽfe fake Timoteoshta , a Jesús Ifofanifãfe mia yoiaito mĩ nikamiski . Niospa ato shinãmanaino anori mĩ kerexkai ato yoisharanõ mẽstekõi , ẽri mia yoi kerexkai yoife mĩ Niospa meka nikasharakõixõ Jesús Ifofaxõ ato yoisharafe .
66019001	Faith	Askata nai mẽra ikafo ichapakõi ãto meka ẽ nika , fãsikõi iskaifãfe : A fetsafãfe chakafamisfo Epa Niospa ato omiskõimani . Chanĩmakõi , ato omiskõimani . ¡ Aicho ! Nõko Ifo Nios fãsi sharakõi . Nãato nõko chaka noko soaxona nõ afe nĩpaxanõ . Aõnoa fisti nõ yoitiro iskafakĩ : “ Mĩ nõko Ifokõi . Fato fetsakai mia keskarama afara sharafamis . Mĩ sharaõxõ mĩ afama mĩshti fatiro , ” ixõ keyokõichi yoipakenakafo . Epa Niospa Babilonia anoafo atoõnoa iskafakĩ yoia : “ Nã Babilonia anoafo nã kẽro feromakõi keskarafo . Nã chakafamisfoõxõ maifo tii ano ikafori ato chakafama . Nãskakẽ Babilonia anoafãfe ea fãsi chakakõi famisfo . Efe yorafori ato omiskõimakani nanõfo . Nãskakẽ ẽ ato kopia omiskõimakĩ , ” ixõ Epa Niospa yoi , ixõ yoiaifãfe ẽ nika .
49002001	Grace	Taeyoi mã iyopaoni oa naa keskara mãto chaka soaxma .
46010021	Sin	Mã nõko Ifo Jesús fe rafepai a niafaka chakafo fe rafeyamakãfe . Askaxõ nã rafe mã ifofatiromaki . Nã Jesús Ifofaafo fe mã ato fe ichanãkaxõ pãa torexõ mã ato feta pimis Jesús noko nãxoni shinãyanã . Nãskakẽ nã Jesús Ifofaafoma fe ato fe mã ichanãtiroma niafaka chakafo nikaxikĩma .
49005003	Recommendation	Mã Niospa fakefokĩ õisharata ikãfe . Isharakãi afarafo chaka shinãtama . Mãto ãfimafo chotayamakãfe . Kẽromãri mãto fenemafo chotamayamakãfe . Askatari mares fisti afama mĩshti a mã fichipaiyaifo fiyamakãfe .
56001015	Sin	Fetsafo õiti sharayafo , mãmãi Epa Niospa ato chaka xatexonano . Nãskakẽ afara sharafo atonã sharakõifo . Akka a õiti chakayafãfe ãto shinã mẽraxõ chakakõi shinãmisfo .
44009021	Description	Ato askafaito nikakani ratei fetsenifo . Nãskaxõ yoinifo iskafakakĩ : “ Akka , ¿ nato Jerusalén anoxõ a Jesús Ifofamisfo ato omiskõimamismamẽ ? Akka , ¿ naamamẽ ? Mã nono oa nonoafo ato achiyoi , a Nios kĩfixomisfãfe ãto xanĩfofo ato iyoxoni axiki . ”
58008006	Description	Akka Niospa ãfe Fake Jesús yoini keskarato a Moisés yoini keskara finõkõia . Nãskakẽ Jesús Apa ika arixõ nokoõxõ Apa Nios kĩfifafãini . Akka Leví fenafãfekai askafapaonifoma . Epa Niospa ãfe Fake Jesús yoiyoni keskarakõi ato yoimisma . Akka nã ato yoiyoni keskara sharafiano nã ãfe Fake Jesús yoini keskararoko sharafinakõia .
50001021	Faith	Akka Cristo fistiõnoax ẽ ĩpanaka , akka ẽ nairi sharafinakõia , ẽ inimakõi ẽmãi Cristo fe nĩpaxakĩ .
50001006	Faith	Chanĩmakõi ẽ yoi , nã Epa Niospa mãto õiti mato shara faxoni keskafakĩ nẽ askakõifa fafafãini nã Jesucristo oaitĩa .
62005020	Faith	Niospa Fake nokoki oni . Noko tãpimaniyoi ãfe Apa nõ tãpisharakõinõ . Ãfe Apafi mẽstekõi ikaki . Akka nõ Jesús fe rafeax ãfe Apa feri nõ rafetiro . Nã Jesucristo Niospa Fake . Nãri Nioskõi . Nãskakẽ noko nimapakexatiro .
45012018	Recommendation	Keyokõi yorafo fe rafepaisharakãfe . Mã aska sharafapaifiaino fetsafo mato fe rafesharapaikanima .
58010023	Faith	Akka nõ yoikĩ iskafamis : “ Jesús nõko Ifokẽ Epa Niospa a noko yoiyoni keskara noko axoxii , ” ixõ nõ yoimis . Nãskakẽ afaa fetsa shinãyamakãfe . Nã nõ shinãi fisti shinãfafãikãfe .
43014027	Grace	“ Ẽ mato makinoax kakĩ ẽ mato õiti fepeaxosharafãinikai . Akka nã ea nikaifãfema mato õiti fepeaxotirofoma , ẽ fistichi ẽ mato axotiro . Nãskakẽ shinãchakayamakãfe . Rateyamakãfe .
47005006	Faith	Nãskakẽ nõ shinãsharafafãini nono mai ano niyoxõ , nayoxoma , nõko Ifo Jesús ari kayoxoma mã nõ tãpia .
43012047	Grace	“ Mã ẽfe meka nikafikaxõ ea nikayamaifono ẽkai ato omiskõimanima . Akka ẽ mai ano oni yorafo omiskõimatama ato ifiyoi ẽ oni efe ĩpaxanõfo .
62003012	Sin	Akka nã Caín onefetsa noikaspakĩ reteni keskara iyamakãfe . Askara Satanás chaka fe rafea . Nãskaxõ onefetsa reteni noikaspakĩ , ẽ mato yoinõ nikakapo . A Niospa yoia keskafakĩ onefẽtsa Nios shinãni . Akka Caín askanima . Ãfe onefetsaki õitifishkikĩ reteni . A onefẽtsa Nios Ifofaito õikĩ noikaspakĩ reteni , Niosri noikaspayanã .
66016020	Description	Nãskatari nã mai toomãfã anoafo yamarisatana . Keyokõi mãchifãfori yamarisatana .
58011012	Description	Akka Abraham mã anifokõia ini . Nãskano ãfe fenafo ichapakõifo ini . Tsõa ato tanãtiroma . Nã fishifo tiikõi askatari nã mashi exe tiikõi inifo tsõa ato tanãtiroma . Abraham ãfe fenafo ichapakõi inifo .
54001017	Faith	Anori shinãkĩ nãnori nõ yoitiro iskafakĩ : “ Aicho Epa Niospa , mĩ fãsi sharakõi . Meres mĩ xanĩfokõi , tsõa mia finõtiroma . Mĩ nanakama , mĩ nĩpanaka . Tsõa mia õitiroma . Meres mĩ keyokõi tãpikõia . Meres mĩ Nioskõi , anã fato fetsama . ” Nãskafakĩ nõ Nios yoipakenaka .
66014007	Faith	Mekakĩ fãsikõi ato yoia iskafakĩ : “ Nios shinãkãfe . Nikakõikãfe . A noikõikãfe . ‘ Mĩ sharakõi , mĩ afama mĩshti mĩ atirora , ’ fakãfe . Iskaratĩa Niospa nã keyokõi chakafamisfo ato omiskõimani . Nãato nai onifani , mairi onifani , fakafãri onifani , faka sharari onifani . Nãskakẽ a noikãfe : ‘ Mĩ nõko Ifo Nios sharakõi , ’ fakãfe , ” ato faa .
44006001	Description	Nãskaifono a Jesús Ifofaifo ichapakõi inifo . Akka fetsafo a griego mekapa ikaifãfe , hebreofo ato mekafakakĩ taefanifo ato iskafakakĩ : “ ¿ Afeskakĩ nõko kaifo a fenemaisfo a piaifo mã ato inãsharaimamẽ ? Akka mãto kaifo fisti mã ato inãi , ” ikaxõ ato mekafanifo .
60002021	Grace	Cristo nokoõnoax omiskõikõini , nãskakẽ nõri aõnoax nõ omiskõitiro . Nãskax nõ aa keskara shara itiro .
53003010	Recommendation	Akka nõ mato mẽra ixõ nõ mato yoipaoni iskafakĩ : “ Akka nã yonoyamaito afaa pitiroma , ” ixõ nõ mato yoini .
43003016	Grace	Anã Jesús ato yoini iskafakĩ : “ Epa Niospa keyokõi yorafo noikĩ ãfe Fake fisti ato nĩchixoni nai mẽraxõ nono mai anoax atoõnoax naiyonõ . Nãskakẽ nã chanĩmara faafo tii omiskõipakenakafoma afe nĩpanakafo .
44019015	Description	Ato askafaifono a niafaka yõshi chaka yora mẽra naneato ato kemani iskafakĩ : “ Ẽ Jesús õimis , askatari Pablori ẽ tãpia . Akka , ¿ mã tsoamẽ ? ” ato fata ,
66019019	Violence	Askatari afianã ẽ õia a nõko Ifo Jesús noikaspai nã yoinã põfe keskara yafi maifo tii anoa xanĩfofo ãfe sorarofoya ẽfe namapa õia keskara ẽ õia . Mã ichanãfo Jesús ãfe kamayo kamaki tsaokẽ afe yorafoya retepaikani .
44027002	Description	Nãnoax kanõanãfãnẽ nõ nanekaini . Nã kanõanãfã Adramitio fai fotoa anoax oaino mã itipinĩkõiax Asia fai fotoa ano kaino . Aristarcori nofe ini , nã Aristarco Tesalónica anoa ini , Macedonia mai anoa .
58013003	Recommendation	Nã karaxa mẽra ikafori ato shinãkãfe . Nãskaxõ ato õiti inimamasharakãfe . Askatari ato axosharakãfe . Nã mã ato fe karaxa mẽra ika keskara shinãkõikãfe .
51003017	Recommendation	Nãskaxõ nã mã apaiyai keskafakĩ yoikãfe iskafakĩ : “ Aicho , Epa Niosi . Nõko Ifo Jesucristoõxõ nã nõ apaiyai keskafakĩ keyokõi mĩ noko axõfafãimis , ” ixõ yoifafãikãfe .
48006006	Recommendation	A Niospa meka mato yoimisto afara yopaito inãsharakãfe .
44007005	Description	Akka Niospa afaa pishta inãyonima . Mairi fena inãnima . Akka iskafakĩ yoini : ‘ Ẽ mia na mai inãxii , ’ ixõ yoiyoni . ‘ Akka mã mĩ nanino mĩ fenafo ẽ ato inãxii , ’ ixõ Niospa Abraham yoiyoni ãfe ãfi feta fake akamano .
44007019	Description	Nã xanĩfãfe nõko kaifofo ato pãrapaoni . Nãskaxõ nõko xinifo ato omiskõimapaoni . Ato pãraxõ ãto fakefo ato potamapaoni nã fake rama kãiyaifo nanõfo .
43020003	Description	Ato askafaino Pedro fe a Jesúsxõ tãpimis fetsa õifokani ichonifo . Mafa kini ano õifokani .
44024016	Faith	Nãskakẽ mẽxotaima ẽ isharapaikõimis , shinãsharakõita . Niospa mã ea õimis , yorafãferi mã ea õimisfo .
65001013	Description	Nãfo oa fakafã poo ikĩ fãkox potatiro keskarafo . Nãskakaxõ afãfe afaa shara yoitirofoma , mẽxotaima afara chaka yoikani rãfimisfoma . Nãfo nã fishi keskarafo . Mã fishi nãmã pakexõ , anã chaxatiroma . Nãskarifiai nã mato pãramisfo Nios kachikiri fakanax fakishifã mẽra fokani , Niospa nã keskarafo ato tãpimakĩ ato omiskõimakõixii anoax omiskõipakexanõfo .
48001012	Description	Na meka shara ẽ mato yoimis keskara yorafãfe ea tãpimanifoma . Tsõarikai ea tãpimanama . Askatamaroko nõko Ifo Jesucristo ea tãpimana keskara ẽ mato yoimis .
45007005	Sin	Nõ Cristo Ifofamatai afara chaka fetsa fetsatapafo nõ ayopaoni . Moisés keneni keskara atama nõ chaka fisti shinãpaipaoni . Nã chakaõnoax nõ naxii .
54002007	Faith	Nãskakẽ Niospa ea katoni aõnoa judeofoma ẽ ato tãpimanõ nãfãferi tãpinõfo . Yora fetsafoõnoaxri Jesús nani . “ Eõxõ yoixiki , ” ixõ Niospa ea yoini . Ẽ chanĩma , ẽ mia paraima . Niospa ea yoini ẽ ato tãpimanõ Jesús ato nãxoni chanĩmara fanõfo .
62003024	Faith	Akka a Niospa noko yoini keskafakĩ nõ nikasharakõiax Nios fe nõ rafekõitiro . Askatari Niosri nofe rafekõitiro . Epa Niospa ãfe Yõshi Shara nokoki nĩchini . Aõxõ nõ tãpitiro Epa Nios nofe ikaito .
46010024	Recommendation	Nãskakẽ nã mã apaiyai keskara fisti shinãyamakãfe . Fetsafoõnoari shinãkãfe . Ato axosharakãfe .
45012016	Recommendation	Afe feratenãkakĩma Epa Niospa mato shinãmapaiyai keskara fisti anori shinãkãfe . “ Ẽ ato keskarama , ” iyamakãfe . Xanĩfofo fisti fe rafepaimis iyamakãfe . Afaayamafo feri rafekãfe . “ Ẽ tãpia keskarakai fetsafãfe tãpiafoma , ” ixõ anori shinãyamakãfe . Kakapaiyamakãfe .
49004031	Recommendation	Mãto yora mẽraxõ mato õiti fishkimamis a chaka shinãmakikãfe . Ato noikaspai õitifishkikĩ finakõimis iyamakãfe . Afaa shinãima oa õitimais keskara ãakõi mekai keskara iyamakãfe . Fãsikõi yõachepemis ato ferateni iyamakãfe . Ato noikaspakĩ ato ĩchayamakãfe . Mã chakara ato fayamakãfe . Mãkõi chakafakĩ ato noikaspayamakãfe .
51001025	Faith	Akka Epa Niospa ea katoni , a mato yonoxomis keskara ẽ inõ , ãfe meka shara ẽ mato yoinõ . Nãskaxõ ea yoikĩ iskafani : “ Na maniafo tii anoa ẽfe meka shara Jesucristoõnoa ato yoifofãsafafe , ” ixõ ea yoini . Nãskaxõ ãfe kaifoma mẽra ea nĩchini .
66001014	Description	Askata ãfe foo oxokõi . Askatari ãfe fero oa chii keskara xafakĩakõi . ( Nãskarifiakĩ xafakĩakõi Jesús noko õitiro a nõ shinãi keskara . )
47004015	Grace	Akka nõ omiskõikõi mato Epa Niospa meka yoi mã ãfe meka chanĩmara fakõinõ . Nãskakẽ yora ichapafãferi Epa Nios nikakõikaxõ , “ Aicho , Epa Niosi , mĩ fãsi sharakõi , ” faxinõfo .
43006056	Faith	Fatorafãfe ẽfe nami pikani , ẽfe imiri ayakani , nãfo efe rafesharapakenakafo .
43011027	Faith	“ Ẽje , Ifo , ẽ mia chanĩmara fai mĩmãi Cristokẽ , Niospa fake . Nõ mia manamis . Akka nõko xinifãferi Cristo manapaonifo . ‘ ¿ Afetĩa na mai ano Cristo oimẽ ? ’ ikaxõ nõko xinifãfe mia manapaonifo , ” Marta fani .
44002042	Faith	Nãskakẽ keyokõichi ato nikakõinifo a Jesúsnoa yoimisfãfe ato yoiaifono . Nãskax Jesús Ifofaafo fe rafesharakõipaonifo , a rama Jesús chanĩmara faifo . Askaxõ pãa torekaxõ ato pikĩpaonifo Jesús shinã kakĩ , a ato nãxoyamea . Nãskakẽ Nios kĩfitai fapaonifo pena tii ichanãkaxõ .
58001009	Grace	Mĩ afara sharafo noikõimis , nã afara chakafo noikaspayanã . Nãskakẽ ẽ mia katoni mĩ ãto xanĩfo inõ . Akka ãjirifo ẽ ato inimamai . Akka ẽ mia inimamakõi , ixõ yoini .
44012002	Violence	Nãskata Herodes ato yoini Santiago retenõfo kenopa . Nã Santiago Juan fe nanea ini .
55002016	Recommendation	A feratenãmisfo ãto meka nikayamafe . Nõ ãto meka nikaxõ meka mẽstekõi Jesúsnoa nõ nikapaitiroma . Askaxõ anã nõ Nios Ifofapaitiroma . Chakakõi itiro .
62003015	Sin	Akka a yorafo noikaspaifo afofi retemitsamis keskarafoki . Afo chakakõifo . Askarafo mã mã tãpia Niospa fakefoma . Askarafo Nios fe rafeafoma . Nios fe nĩpanakafoma , yorafo noikaspakanax .
43021015	Faith	Mã pixõ Jesús Simón Pedro yoini : “ Simón mĩfi Juan fakeki . ¿ Na fetsa finõmainĩfofã mĩ ea noimẽ ? ” faito , “ Ẽje Ifo . Mã mĩ tãpiaki ẽ mia noiaito , ” Pedro faito , Jesús yoini : “ A ea noisharaxõ a ea rama Ifofaifori ato kexesharafe ea Ifosharafanõfo . A oveja kexemisto ãfe oveja fake kexemis keskafafe ato kexekĩ , ” fani .
46012008	Grace	Fetsafãfe Niospa Yõshi Sharaõxõ mẽstesharakõi noko yoitiro . Askatari fetsafãfe Niospa Yõshi Sharaõxõ tãpisharakõikĩ noko tãpimasharatiro .
44007013	Description	Nãskakata afianã fonifo . Mã anã foafono José ãfe ochifo tãpimani . Nãskakẽ nã xanĩfo Faraón tãpini José ãfe kaifo .
60003010	Recommendation	Niospa meka yõra kenekĩ iskafani , Niospa Yõshi Sharapa shinãmanaino : Mã isharapaikĩ afara chakafo yoiyamakãfe , fetsafo pãrayamakãfe .
44004032	Description	Jesús Ifofaafãfe nãnori fistis shinãnifo ãto õitinĩ . Nãskakanax na afarafo nõkonã fistis ixõ tsõa shinãnima . Askakimaroko keyokõi atonã ini .
46015003	Grace	Yorafãfe ea meka sharafinakõia yoiyonifo . Nãskakẽ ẽri mato yoini iskafakĩ : Cristo noko nãxoni nõko chaka noko soaxoxiki . Akka Cristo tres nia maiyoni . Askata anã otoni . Mã otoax Pedroki nokoi taeni . Nãskatari chipo a aõxõ tãpimisfokiri nokoni . Askatari nã chanĩmara faafoki yorafã rasifokiri nokoni . Akka fisti rasi nãpaifono , akka ranãri nanifoma . Nãskatari chipo Santiagoki nõko Ifo nokoni . Askatari a aõnoa ãfe meka yoimisfoki nokoni .
66018024	Violence	“ Babilonia anoafãfe a Niospa meka yoimisfo , fetsafori a Jesús chanĩmara faafo , fetsafori mai fetsa anoafo ato retemisfo Jesús õikaspakakĩ . Niospa meka mato yoipaifiaifono mã ato nikakaspamiskẽ , Niospa mato omiskõimana , ” ixõ Niospa ãjirinĩ yoia .
44013048	Faith	Ato askafaifono nikakani , a judeofoma inimakõinifo . Nãskaxõ yoinifo iskafakakĩ : “ Nõko Ifãfe ãfe meka sharakõi , ” fanifo . Nãfãfe chanĩmara fakõinifo a Niospa ato katoafo afe ipanakafora ikaxõ .
66022020	Description	Jesús yoia keskara nãnori ẽ mato kenexona . Nãato yoikĩ iskafaa : “ Chanĩma , ẽ matoki samama nokorisai , ” ixõ yoia . Askapainõ . Nõko Ifo Jesús orisapainõ .
50004009	Recommendation	Afara a ẽ mato yoiai keskara yafi a ẽ mato tãpimana keskara akãfe . Nãskaxõ afara fetsa ẽ akaito mã õia keskafakĩ , mãri askafakãfe . Mã askaito õikĩ Niospa mãto õiti mẽra mato inimamasharakõitiro . Nãskax mato fe isharapakenaka .
53003015	Recommendation	Nãskafiaito noikaspayamakãfe . Askatamaroko yoisharakãfe mato fe yora keskara fakĩ .
51002008	Recommendation	Nãskakẽ kexemesharakãfe , fetsafãfe mato pãrayamanõfo . Mã Jesús nikakõiai keskafakĩ anori mato yoipaikanima . Akka nã mato yoiaifo keskara mã ato nikakĩ kaxpakõi mã ato chanĩmara fatiro . Nãfãfe Cristoõnoa yoikõikanima , nãskaxõ nã imisfo keskakakĩ mato yoipaikani . Nã chanĩmara faafãfema shinãifo anori fisti mato shinãmapaikani .
50003014	Faith	Nãskaxõ afaa fetsa ẽ shinãima . Nã Cristo Jesús ẽ shinãmis Ifofapaikõikĩ . Akka Niospa ea katoni ẽ afe ĩpaxanõ , Cristo Jesúsõnoax Epa Nios ari ẽ nokotiro , ariax a keskara sharakõi ixiki .
56002014	Faith	Nã nokoõnoax nani . Nõko chaka keyokõi noko soaxõfaini . Nãskaxõ nõko õiti noko sharafaxõa . Nõ afe yoraxõ nõ afara sharafapaikĩ nõ anõ .
43005024	Faith	“ Ẽ mato chanĩmakõi yoinõ . Fatoto ẽfe meka nikasharaimãkai , akka nã ea nĩchiniri , fatotori chanĩmara faimãkai nãfi ẽfe Epa Nios fe nĩpanakakĩ . Akka iskaratĩa yorafo oa naa keskara ikafo Nios Ifofaamax . Akka Epa Nios chanĩmara fakanax afe ipanakafo . Nafiax afianã otoxikani .
66021015	Description	Niospa ãjirinĩ nã ea taefakĩ yoiato , nãato tanati oro tsoma , Jerusalén Fena tanaxii , ãfe kene yafi ãfe fepoti tanaxiki . Nã tanati tafa chainipa keskarafiax oro õshi keskara sharakõi .
50003019	Sin	Jesús ato amapaiyai keskara shinãtama ãa apaiyaifo keskara fisti shinãmisfo . Nã piai fisti shinãkata , a ayai fisti shinãmisfo . Feronãfakefãferi kẽrofo shinãmisfo , ãto ãfifoma . Kẽrofãferi feronãfake fetsafo shinãmisfo ãto fenefoma . Nãskara chakafos shinãkĩ , nã keskara fisti tãpiafo . Akka nõ chakama , nõ isharakõimis imisfo . Nãskakanax rãfitirofoma , nã keskarafo mã keyokani . Askatari nã omiskõipakenakafo mẽra fokani .
54003006	Sin	Akka a rama Jesús Ifofaa a Niospa meka ato yoimis askara katoyamafe . Aato shinãki iskafatiro : “ Ẽ fãsi sharakõi , ẽ Niospa meka ato tãpimani . Tsoa fetsa ea keskarama , ” ixõ shinãi Jesús shinãyamafi ãa shinãi askatiro . Satanás anori mekani : “ Ẽ Nios finõikai , ” ini . Askaito Niospa nai mẽraxõ potani nãmã . Nãskari fakĩ a rama Jesús Ifofai , Satanás ani keskari fatiro . Nãskakẽ a ato Niospa meka yoimis askara katoyamafe a rama Jesús Ifofai .
65001003	Recommendation	Efe yora mĩshtichi , nõko Ifãfe noko nãxoni keskara ẽ yoi , a noko imapaiyai keskai nõ chipo afe ixiai keskaraõnoa ẽ mato kenexopaifikĩ mẽ nika mã meka fetsa yopaito . Nãskakẽ iskaratĩa ẽ mato kirika kenexoni mã Jesucristo nikakõiyanã mã shinãfafãinõ . Nãnori Epa Niospa ãfe Fakeõxõ noko tãpimani . Nã ãfe Fakeõnoa noko tãpimani keskafakĩ nã fisti nõ yopai Ifo sharafaxiki . Akka meka fetsa mato fanĩrira yoipaiyaifãfe ato nikatamaroko nã mato yoini keskara nã fisti nikakõikãfe .
44004002	Description	
66018005	Sin	
43004046	Description	Askata nã pexe rasi ãfe ane Caná ano Jesús nokoni nã Galilea mai ano . A ãfe mekapa faka fetsafani ano fimi ene keskara fakĩ nãno Jesús nokoni . Nãnoa xanĩfo fẽtsa Jesús õiyoi oni . Nã pexe rasi ãfe ane Capernaúm anoax oni . Nãnoax xanĩfãfe fake isinĩ ini .
45012011	Recommendation	Nõko Ifo yonoxoni xaniyamakãfe . Niospa Yõshi Sharaõxõ inimakãi yonosharaxokãfe .
60001008	Faith	Mã Jesucristo noisharakõi õiyamafikatsaxakĩ . Askatari iskaratĩa mã chanĩmara fakõini õiyamafikatsaxakĩ . Nãskakẽri mã inimai finasharakõiyanã mã tsoa yoisharatiroma .
62004013	Grace	Niospa ãfe Yõshi Shara nõmẽra ikimakẽ nõ tãpitiro nõ Nios fe rafea , Nios nofe ikano .
43019029	Description	Ato askafaino fimi ene kacha ocha mefetiki tsaoano nã mĩxa fikaxõ fimi ene kachaki momokaxõ Jesús ayamapainifo tafa xatekĩ rõtati fakaxõ .
51001013	Grace	Nãskakẽ noko imasharakõia anã fakish mẽra nõ inõma . Akka nã Satanás ika ano fakishifãkõi . Nãnoa Epa Niospa noko ifia , ãfe Fake fe nõ ĩpaxanõ . Nãato ãfe Fake noikõi .
45016017	Recommendation	Efe yora mĩshtichi , ẽ mato yoinõ nikakapo . Mato fe ichanãmis fetsafãfe mato afara chakafamapaikani anã mã Jesúsnoa shinãnõma . Akka nõ mato mẽstekõi tãpimanai keskara nãfãfe mato anori yoikanima . Akka fakirira mato yoipaikani anã mã Jesús shinãnõma . Nãskax ato fe rafeyamakãfe , mato pãratirofokĩ .
45012007	Recommendation	Mã mato fetsafo katokẽ ãfe shinãõxõ fetsafori axosharafafãikãfe . Mato fetsafo katokẽ ãfe shinãõxõ ãfe meka ato tãpimasharakãfe .
43016023	Faith	“ Ẽ naax ẽ otoax ẽ anã mato fe iyamaino mã anã afara mã ea yõkatiroma . Akka ẽfe aneõxõ mã Epa Nios yõkatiro . Afarashta ẽfe aneõxõ mã Epa Nios yõkaito mato axoxii .
66021019	Description	Tokiri sharakõifo fetsa fetsatapafo Epa Niospa onifaa , nã doce tokiri kamaki nã kene keya tsaoa . Taeyoi jaspeki iyoa . Ãfe pefeta zafiroki ika . Ãfe pefetari agataki ika , ãfe pefetari esmeraldaki ika ,
59004017	Sin	Niospa mato amapaiyai keskara mã tãpifixõ mã askara atama mã afarafo chakafamis .
66019005	Faith	Askata Epa Nios tsaoa anoa ẽ meka fetsa nika iskafakĩ yoiaito : Epa Nios yonoxomisfãfe xanĩfofofãfe askatari afamafofãfe mato Niospa yoia keskara mã apaikõimis . Mãri Epa Nios yoikãfe iskafakĩ : “ ¡ Aicho ! ¡ Epa Niosi , mĩ sharafinakõia ! ” ixõ yoiaito ẽ nika .
47005002	Faith	Akka nõ fekaxtemis nõko yora fekaxkõimei . Nõko yora fenashara fapai nai mẽraxõ .
48006004	Recommendation	Akka nõ nõko shinã mẽraxõ nõ shinãtiro nõ Jesús yonoxõsharaimãkai . Akka nõ yonoxõsharai mã nõ tãpiax nõ inimasharatiro . Nãskakĩ nõ shinãkĩ iskafatiroma : “ Na fetsafãfe afara chakafaifo keskafakĩ ẽ afaa chakafamisma , ” ixõ nõ shinãtiroma .
46007036	Recommendation	Nãskakẽ meka fetsari ẽ mato yoi . Feronãfãke taefakĩ xotofake yoiyoxõ fichisharapaikĩ chipo fitiro ãfe ãfi inõ . Shinãkĩ iskafatiro : “ Mẽ afetĩama afe mekaitakĩ , mia fipa , ” shinãchakayamaxiki ixõ fitiro , chaka shinãyamaxiki . Nãskafakĩ afaa chakafaima .
43016002	Violence	Tãpikãfe . Mãto kaifãfe nã ea Ifofaafãfema mato potaxikani mã anã ãto ichanãti pexe mẽra ĩkinõma . Ẽ mato yoikõi anã shinãsharakanima . Fakirira shinãkani iskakakĩ : ‘ Nã Niospa apaiyai keskara nõ faxõi . Nã Jesús Ifofaafo nõ retei , ’ ixõ anori shinãkani .
66015001	Description	Askata anã ẽfe namapa ẽ õia keskara ẽ mato yoinõ . Afara fetsa tsõa õiyomisma nai mẽranoa ẽ õia . Ẽ ratekõia . Akka Nios nã yora nikayospafoki õitifishkiki . Nãskakẽ ãfe ãjiri siete ato yoia keyokõi mai anoafo ato omiskõimanõfo . Mã askafafono Epa Niospari ato omiskõimani . Akka anã tsoaki õitifishkixõ , Niospa ato omiskõimatiroma .
43018023	Description	Jesús anã kemani : “ Afaa chaka ẽ yoimẽ ea yoife . Akka ẽ afaa chaka yoiama ¿ afeskakĩ mĩ ea fepasimẽ ? ” Jesús fani .
50004003	Recommendation	Yamã , mĩ efeta Nios yonoxomiskĩ , ẽ mia yoinõ nã kẽro rafe ato yoisharafe isharanõfo . Nã rafeta efeta Niosnoa meka shara yoimisfoki afe ĩpaxanõfo . Clementeri nofeta yoimis . Fetsafãferi efeta Niosnoa yoipaonifo . Nãskakẽ ãto anefo Niospa mã kirikaki kenea afe ĩpaxanõfo .
66016006	Sin	
45006002	Sin	Nãskakẽ afara chaka shinãyamakãfe . Nõ Jesús chanĩmara faxõ mã nõko chaka nõ pota . A nõ ipaoni keskara nõ anã shinãpaima .
66017011	Violence	Nã yoinã põfe keskara õshi ẽ mia yoia , ari yoinãkõima , xanĩfo chaka fetsa . Nã xanĩfo siete ipaonifo keskara nãri chakakõi . A iyopaonikai iskaratĩa anã xanĩfoma . Nãskakẽ nãri fetsafo fe omiskõipakenakafo mẽra kai anoax anã kãinakafoma .
48004030	Recommendation	Akka kirika kenekĩ , ¿ afaa fanifomẽ ? Kenekĩ iskafanifo : “ Mĩ fake Isaaca ẽ inãxiai keskara , akka nã mãto yonomati Agar ãfe fãke afaa fixiima . Nãskakẽ mato anoxõ ãfe fakeyafi ato nĩchikãfe afianã mato fe inõfoma , ” ixõ Epa Niospa Abraham yoini .
54006009	Sin	Akka atiri yorafo rapati ichapaya ipaimisfãfe nonori shinãkani iskamisfo : “ Afara ẽ fipaikĩ ẽ fitiro , nãskax ẽ inimatiro , ” ixõ anori fisti shinãtiro . Fẽtsa kori fisti fichipai samama shinãchakatiro , afara chakafo fetsa fetsatapafo fichipaitiro . Kori ichapa fipaikĩ afeskaxoma askarato chaka shinãfafãini . Askara naax , a omiskõipakenakafo mẽra katiro .
66017016	Violence	Nã diez xanĩfofo feta nã xanĩfo yoinã põfe keskarato nã kẽro feroma keskarakaxõ noikaspakõixikani . Keyokõichi ãfe afara fĩaxikani anã aya inõma . Nãskakẽ anã tsoa nã kẽro feroma keskara fe ipaikanima . Poomãnã retexõ koshi pikĩ keyotiro . Nãskafakĩri nã diez xanĩfofo feta nã xanĩfo yoinã põfe keskarato nã kẽro feromakõi keskara chakafaxikani omiskõimayanã . Askafaxõ chĩi koofaxikani anã ninõma .
46008003	Faith	Akka fatora fẽtsa Nios noiaino nãskarifakĩ Niospa aõnoa yoitiro iskafakĩ : “ Nã ea noiai mẽ tãpikõia . Nãfi efe yoraki , ” ixõ yoitiro .
45003009	Sin	“ Nõ judeofo sharakõifo . Akka nã judeofoma sharafoma , ” ẽ faima . Askatamaroko ẽ iskafakĩ yoimis : “ Nõfi nã judeofoma õitsa , nãskarafos nõ . Nõ keyokõichi afara chakafamis . Nãskakẽ Niospa ato yafi noko omiskõimaxii noko tãpimakĩ , ” nãnori ẽ yoimis .
44007041	Sin	Nãskafaifãfe Aarón ato fakka fake keskara oro ato onifaxoni . Mã ato onifaxõano yoinã retexõ inãyanã akiki inimayanã fista axonifo . ‘ Aicho , nõko nios fasi sharakõi , ’ fanifo ãa onifakaxõ .
66009020	Sin	Tsoa nayamafiaxõ ãto chaka xateafoma Epa Nios Ifofaxikakĩma . A niafaka chakafo ifofamisfo xateafoma . Nãskakẽ oro nimofo fakãta , a kerexkõi fakkai fakkaisai nimofo fakãta , keno ãfe ane bronce nimofo fakãta , ifi nimofo fakãta , tokiri nimofo fakãta ; nãfo askafaxõ , “ Nãfo nõko nios . Nõ aõ noi , ” ixõ yoimisfo . Afãfe õiyamafiaifono , askatari mekayamafiaifono , askatari kafãsayamafiaifono , nãskakẽ afo kĩfimisfo . Epa Niospa nã ãto kaifo yafi yora fetsafo omiskõimafiaito õifikanax ãto chaka xateafoma Epa Nios Ifofapaikanima .
47005011	Faith	Akka Niospa noko yoia keskara nõ ayamax nõ rãfitiro . Nãskatari fetsafori nõ ato yoipai nã Niospa ato yoiai keskara anõfo . Niospa noko tãpikõia nõmãi mẽstekõi yoiaito . Nõkai ato feparapaima . Mãri mã mã noko tãpikõia nõ mato pãramisma . Nõko meka mẽstekõi fisti nõ mato yoimis . Nãnori fisti mãto shinã mẽraxõ mã shinãpainõ .
49002003	Sin	Nõri askafapaoni , nã nõ afara chakafapaiyaifo keskara nõ apaoni . Afara chaka shinãmiskõifo nõ ipaoni . Epa Niospa nã nikayospamisfo ato omiskõimanaitĩa ato omiskõimakõixii . Nõri ato keskaraxõ nõ afara chakafaito nã ato akai keskafakĩ nokori omiskõimakerana . Akka nõ afara chakafafiato noko omiskõimatama . Niospa noko fãsi noisharakõimis , noko shinãkõikĩ noko omiskõimapaima . Noko chakafapaimisma .
44002040	Recommendation	Ato askafakĩ yoita anã Pedro ato yoini ato iskafakĩ yoiyanã : “ Mãto chaka soakãfe . Na yora nono nãmã ikafo ichapa chakakõifo chaka shinãmisfo . Askakakĩma mãa kexemesharakõikãfe anã askayamaxikakĩ . Mã askaito Jesús mato chaka soaxonõ mato ifixiki mã afe ĩpaxanõ , ” ixõ Pedro ato yoini .
45008013	Faith	Akka a nõ apaiyaifo keskara fisti shinãx nõ omiskõipakenaka nai . Akka nãskafixõ Niospa Yõshi Sharaõxõ afara chakafakĩ nõ xatexõ anã chaka nõ shinãtiroma . Nõ Epa Nios fe nisharapakenaka .
45010011	Faith	Nãnori Niospa meka yoikĩ yõra kirika keneni iskafakĩ : “ A Jesucristo Ifofakanax anã ãto ifo fetsa fenakanima . Cristo fistichi ato nimasharatiro afe ĩpaxanõfo , ” ixõ kirikaki keneni .
45001008	Faith	Ẽ mato yoinõ . Nikakapo . Keyokõichi a maitio anoafãfe mato yoimisfo , mã Jesús chanĩmara faito õikakĩ . Nãskakẽ , “ Aichora , ” ẽ Nios famis . Jesucristoxõ , “ Aichora , ” ẽ famis .
52001004	Faith	Efe yora mĩshtichi , Niospa mato fãsi noikĩ mato katoni afe yorafo mã inõ .
60004008	Recommendation	Nãskax noinã faatanãkõikãfe nõ noinãkõia sharaki . Fetsa noikõixõ nõ rae fatiro , a noko chakafai keskara anã shinãnõma .
44027001	Description	Nãskakẽ shinãkaxõ Italia ano noko nĩchinifo . Pablo yafi a afe karaxa mẽra imisfo soraro xanĩfãfe ãfe ane Julio ato kexenõ . Nã sorarofo , “ Xanĩfo finakõia kexemisfo , ” ato famisfo .
66015003	Faith	Taeyoi Nios yonoxomiskõi Moisés ipaoni . Nã Moisés ãfe rãfifo finõkõiax fanãini keskara nãskarifiai ãto arpa tsomakaxõ Jesús shinãkakĩ fanãikani a Moisés fanãini keskara iskafakakĩ : Ifo , mĩfi Nioski . Mĩ afama mĩshti atiro . Mĩ amis keskara sharakõi . Tsoa fẽtsakai atiroma . Mĩ mai fetsa anoafori keyokõiõnoax mĩ ãto xanĩfokõi ipanaka . Mĩ shinãmis keskara mẽstekõi ikõina .
60002002	Faith	Askatamaroko nã fake rama kãiato yosixiki chocho apaiyai keskafakĩ , mãri Niospa meka shara fichipaikãfe , oa fake yomẽ chocho aki yositiro keska shara ixikakĩ . Mã mã tãpiaki nõko Ifãfe mato shara faxõaito . Nãskakẽ nã Epa Niospa mato amapaiyai keskara fisti akãfe .
66014013	Faith	Askata ẽ meka nika nai mẽraxõ ea yoiaito : “ Ẽ mia yoiai keskara kenefe . Fatorafo nõko Ifo Jesúsnoax nai , inimakõixikani , ” ixõ ea yoia . “ Chanĩmakõi . Mã nakanax anã omiskõitirofoma . Epa Niospa ato ama keskara akõikanax , nãskakẽ inimakõixikani . Nãfãfe fetsafo shara faxomisfono Nios atoki inimasharaxii . Akka Epaki nokoafono ato inãsharaxii , ” ixõ Niospa Yõshi Sharapa yoia .
59001027	Faith	Askatari nõ Jesús Ifofasharaxõ fakefo apamaisfoya , kẽro ifomafafori nõ ato kexesharatiro , omiskõiaifãfe . Nãskatari nõ Jesús Ifofasharaxõ a afara chakafaifo keskara nõ atiroma . Nõ aska sharaito noko õi nokoki Jesús inimatiro . Nãskarafo nõko Ifo Jesús keskara sharakõi ikani .
51002004	Recommendation	Nãnori ẽ mato yoi , tsõa mato pãrayamanõ , meka fetsafaxõ fanĩrira mato yoipaikani kiki .
66005013	Description	Askata ẽ nika keyokõi nai mẽranoafo tii fanãikaifono , mai anoafori fanãikaifono ẽ nika . Mai mẽranoafori ẽ nika . Fakafã anoafori fanãikaifono iskakani : Epa Nios ãfe tsaoti ano tsaoa , ãfe Fake Jesús oveja fake keskara , nã rafe nõko Ifo isharakõimisfo . Keyokõichi mã sharakõira ato fapanakafo . Mares fisti mã nõko Ifo itiro . Mã afama mĩshti atiro . Nãskara mã ĩpanaka , ikanax fanãikafo .
66008008	Description	Askata Niospa ãjiri fẽtsa ãfe manetiri chãi chãisafaino machi efapa chii xoisai keskara Niospa nai mẽraxõ nãmã pota . Fakafã mẽra pakea . Askaino fakafã kaxke fetsa imi keskara ika .
44007058	Violence	mã achikaxõ pexe rasi pasotai iyokaxõ nã Esteban yõaitafãfe feronãfake naetapa ãfe ane Saulo rapati inãnifo ato kexexonõ . Nãskakaxõ chipo Esteban tokirinĩ tsakaketsanifo .
45015011	Faith	Anã kirika keneni iskafakĩ : Maitio anoafãfe , nõko Ifoõnoa yoisharakãfe . Keyokõi nã maifo tii ikafãfe nõko Ifo fanãkãfe , ixõ kirika keneni .
45011036	Faith	Ares ãfe shinãmã shinãxõ afama mĩshti onifani . Keyokõi ãfenã . Aõnoax nipanaka . Nãskakẽ , “ Nios sharakõira , ” fapanakafo . Askapainõ .
43001029	Faith	Askata pena fetsa Juanki Jesús kani . Jesús fichixõ Juan yorafo yoini iskafakĩ : “ Õikapo . Nã Niospa ãfe oveja tetomashta keskara oa . Nato keyokõi yorafo chaka soaxonõ Epa Niospa nĩchia nokoõnoax naxõ nõko chaka noko soaxonõ .
58011031	Description	Akka keyokõi Jericó anoafo nai keyonifo . Akka nã kẽro chotaferoma ãfe ane Rahab nã fisti nanima nãatomãi mã Nios chanĩmara faax . Akka Jericó pexe rasi ano foyoafomano israeli xanĩfãfe feronãfake rafe nĩchini ato onãti fatanõfo . Mã foafono nã rafe Rahab ãfe pexe mẽra ato ikimani tsõa ato fichixõ reteyamanõ . Nãskakẽ nã Rahab tsõa retenima ãfe kaifo retefikakĩ .
43010010	Grace	Akka fetsafãfe efe yorafo ato pãrapaikani : ‘ Ea ifofakãfe . Ẽ mato tãpimasharanõ , ’ ixõ ato yoifikakĩ anorima ato pãrakani . Nãskakaxõ emakinoa ato ifipaikani . Yometso keskarakõifo . A ea chanĩmara faafo ato kexesharapaikanima . Ato chakafata ato retepaikani . Akka ẽ askarama . A ea Ifofamisfo ẽ ato kexesharai efe isharapakexanõfo , nono nãmãnoaxri isharapakexanõfo . Nãskax ẽ nono nãmã oni ato kexesharaxikĩ .
50003020	Faith	Akka nõfi askaramakĩ , nõ Niospa fakefokĩ nõ afe nai mẽra ĩpanaka . Akka nõ manai a noko Ifimis nai mẽranoax oxõ noko ifiyonõ , nõko Ifo Jesucristo .
45015007	Recommendation	Cristo nokoki inimakĩ noko ifini afe yorafo nõ inõ . Nãskakẽ mãri fetsafo fe yõra faatanãkãfe . Mã askaino Niosnoa shinãsharatirofo .
44021024	Recommendation	Akka na cuatro feronãfake fe Nios yoiti pexefã mẽra katãfe , nõ imis keskai ato fe ife mãto chaka soaxikakĩ . Mĩ ato kopifaxõfe mato testeaifono . Mĩ ato askafaito õikakĩ keyokõichi tãpitirofo a mĩõnoa yoiaifo ãa chanĩkani . Askatamaroko mĩri a Moisés yoini keskara mĩ nikakõimis .
45004012	Faith	Abraham askayoxoma Nios chanĩmara fani . Nãskaxõ foshki repa xateni . Nã Abraham judeofãfe ãto xini ipaoni . Judeofo a Nios chanĩmara faafãfe nãfãfe ãto xinikõi Abraham nafãferimãi Nios chanĩmara fakanax .
44001026	Description	Nãskakata ãto ane rafe tokiriki kenexõ kesho mẽra nanexõ napakefofãnaifono fisti pakeaito õikakĩ nã ifinifo . Matías ãfe ane ini . Nãskakẽ Matías ifiafono nã feronãfake oncefo feta Jesúsnoa yoimis ini .
45004007	Grace	Fatora yora Niospa ãfe chaka soaxonano inimatiro Niospamãi õiaino afaa chakafamisma keskara . Mã Niospa yora ãfe chaka soaxõ Niospa anã shinãchakaima a yõra afara chakafapaoniõnoa . Nãskax yora inimakõitiro Niospamãi mã ãfe chaka soaxonano , ixõ David yoini kirika kenekĩ .
66011004	Description	Nãskakẽ Niospa afe yorafo yoipaiyai keskara nã rafeta yoimisfo . A rafe oa ifi olivo keskara . Ãfe xini fospia keskariai , a feronãfake rafe Niospa Yõshi Shara ato mẽra nanekõiafo . Askatari afia rafe oa rãpari õtai keskara . Mã fakishkẽ rãpari otakẽ nõ õisharakõitiro . Nãskarifakĩ nã rafeta Niospa Yõshi Sharaõxõ ato tãpimaxikani Niospa meka . Mã isharakõikaxõ ãto Ifãfe meka ato fe yorafo yoixikani .
59004009	Recommendation	Afara chakafaxõ shinãchakakõikãfe inimakakima . “ Ẽ afara chakafaax ẽ rãfikõiaito meei , ” ixõ shinãkãfe .
64001011	Recommendation	Yamã , õiti chakayafo keskara mĩri iyamafe . Akka a õiti sharayafo keskara mĩri ife . A ato sharafamisfo Niospa fakefokĩ . Akka a ato chakafamisfo Nios tãpimisfoma afe keskaramãki .
45004011	Faith	Nios chanĩmara faito Niospa Abraham ãfe chaka soaxoni afaa chakafamisma keskara õixiki . Nãskaxõ chipo Abraham foshki repa xatenifo fetsafãfe tãpinõfo Nios chanĩmara faino . Akka taeyoi Abraham Nios chanĩmara fani askayoxoma . Nãskaxõ chipo foshki repa xateni . Taefakĩ Abraham Nios chanĩmara fani Niospa fake ixiki . Nãskano a chipo Nios chanĩmara faifo Abraham ãfe fenafo . “ Abraham nõko xini ipaoni , ” fatirofo . Abraham keskara nõ foshki repa xateyamafixõ nõ Nios chanĩmara faito Niospa noko chaka soaxotiro afaa chakafamisma keskara noko õixiki .
45006007	Grace	Akka yõra nãxokai anã chaka shinãtiroma . Nãskarifiai nõri chaka shinãtiroma afara chakakairoko nõko ifokẽ .
47004010	Faith	Jesús niyoano retepaipaonifo keskafakĩ nokori nãskari fakani retepaikakĩ . Noko retepaifiaifono nõko Ifo Jesús noko kexesharai noko retenõfoma . Nãskakẽ yorafãfe tãpitirofo mã Jesús nafianixakĩ anã otoax nikẽ .
50002021	Sin	Akka fetsafãfe ãakõi apaiyaifo keskara fisti shinãmisfo . Cristo Jesús ato amapaiyai keskara amisfoma .
58011011	Faith	Niospa Abraham yoini iskafaki : “ Mĩ ãfi Sarapa chipo fake fixii . Ãfe fake feronãfake ixii . Nãskakẽ mĩ fenafo ichapakõi ixikani , ” ixõ yoini . Akka Abraham anifokõi ini ãfe ãfiri yõxafokõi ini fake fimisma . Nãskakẽ Abraham ãfe shinã mẽraxõ shinãkĩ iskafani : “ Epa Niospa ea yoiyoni keskara ea axõi . Nãato nã yoiai keskarakõi famis , ” ixõ Abraham Nios chanĩmara fani . Nãskakẽ Abraham ãfinĩ fake fini , ãfe fake feronãfake . Nãskakẽ Abraham fakeya ini .
43006039	Grace	
46008006	Faith	Mã nõ tãpia Epa Niosfi fistiki . Fetsakai anoma . Nãato keyokõi onifani . Nokori onifani nõ ãfe fakefo inõ . Nãskatari nõko Ifo Jesucristori fisti . Anã ano fetsama . Nãskaxõ Niospa ãfe Fake feta keyokõi onifani . Aõnoax nõ nitiro .
52003006	Description	Akka Timoteo mã Tesalónica anoax anã oa mato õitani . Meka shara matoõnoa noko yoitoshia , mã Jesús Ifofasharayanã mã noinãsharakõiaito . Noko yoia mã noko shinãyanã mã noko noikõiaito , askatari mã noko õisharapaikõiaito , nã nõ mato õipaiyai keskafakĩ mã noko õisharapai .
60005004	Grace	Mã askaito a noko kexemis , nõko Ifo Jesucristo anã nãmã fotoxõ mato õisharaxii . Nãskaxõ mato afara shara inãxii a keyonakama . Nãskakẽ mã afe ĩpanaka .
47003012	Faith	Nãskakẽ mã nõ tãpikõia Epa Niospa Jesúsnoa yoini keskara keyonakama . Nãskakẽ ranotama nõ Jesúsnoa yorafo yoitiro .
61002012	Sin	Akka na yorafo yoinã keskarafo , afaa tãpiafoma . Afaa shinãima ikafo . Nãskakẽ achixõ retetirofo . Afãfe afara chaka yoimisfo õiyamafikakĩ , nãskakẽ afori naxikani na yoinãfo natirofo keskakani .
43012006	Sin	Anori Judaspa yoifikĩ ato kori inãkeranama . Nã Judasfi yometsokõi iniki . Nã Judaspa ãto kori kexexopaoni . Yometsofixõ nãskakẽ tsõa tãpipaonima . Nã kori fixõ a afaamaisfo ato inãkeranama , nã a kori onekerana .
62004016	Faith	Niospa noko noikõia mã nõ tãpia , nõ chanĩmara faiyanã , Niospamãi noko noimiskẽ . Nõ Nios chanĩmara faito nofe rafexõ noko yorafo noimatiro . Akka nõ ato noikõiaino Nios nofe ika , afe nõ rafekõia .
44011019	Description	Mã Esteban reteitafono a Jesús Ifofamisfo ato omiskõimakĩ taefanifo . Ato askafaifono ranãri Fenicia ari ichonifo , ranãri Chipre ari fonifo , ranãri Antioquía ari fonifo . Nãrixõ judeofo Jesúsnoa meka shara ato yoinifo . Yora fetsafo ato yoinifoma , judeofos ato yoinifo .
54006006	Faith	Akka anori shinãtamaroko nõ afaamaisfixõ nõ Nios Ifofaax , nõ inimasharakõitiro .
66013007	Violence	Askatari Satanás ifofakaxõ ato afara shinãmãnaino yorafãfe a Jesús Ifofamisfo ato finõpaikĩ ato retepaikani ãto xanĩfo ipaikakĩ . Askatari maitio anoafo , xoko fetsafo , meka fetsafoya keyokõi ãto xanĩfo ikani a feronãfake xanĩfo chakakõi a Satanás yõshi a mẽra nanea .
60002020	Faith	Akka mã afara chakafakẽ mãto xanĩfãfe mato omiskõimanaino , Niospa mato iskafakĩ yoitiroma mã teneaito : “ Mĩ afara sharakõifaa , ” ixõ mato yoitiroma mãmãi afara chakafakẽ . Akka mã afara sharafaino mato omiskõimanaifono mã omiskõifinafikĩ mã tenekẽ , nõko Ifo Niospa matoõnoa yoikĩ : “ Sharakõifo , ” mato fatiro .
58009015	Grace	Akka a Moisés ato yoini keskara sharafiano tsõa nikapaonima . Afara chakafapaonifo . Nãskakẽ nã afara chakafapaonifo keskara Cristo fistichi ato chaka soaxotiro . Akka a Moisés yoipaoni keskara anã ato yoitiroma . Nãskakẽ Cristo oni nokoõnoax naiyoi nõko chaka noko soaxoxiki nõ Nios fe ipaxanõ . Nãskakẽ Niospa noko yoini iskafakĩ : “ Ekeki fekãfe ẽfe Fakeõnoax efe yorafo ixikakĩ , ” ixõ noko yoini . Nãskaxõ a noko yoiyoni keskara noko inãxii .
45006001	Sin	Akka yorafãfe atirito shinãkakĩ iskakani : “ Nõ afara mẽxotaima chakafafiaino Epa Niospa noko noikĩ nõko chaka noko soaxotiro . ¿ Nãskakẽ nõ afara chakafa fafafãitiro , ” ixõ anori shinãkani sharamẽ ? Maa , sharama .
49005004	Recommendation	Askatari fanĩrira meka chaka yoiyamakãfe . Anori shinãtama a Niospa fakefo isharakõikaxõ , mẽstekõi yoisharatirofo iskafakĩ : “ Aicho Epa Niosi , mĩ noko ĩkisharakõiaki , ” ixõ mã yoimis .
66006008	Violence	Anori askafaino kamayo fetsa pãshikõi nokotoshiaito ẽ õia . Nã kamayo kamaki fetsa tsaoa ika ãfe ane Ato Namamis . Nãato yorafo namatiro . “ Ẽ yorafo namapaira , ” faito , “ Ẽje . Mĩ ato namatiro , ” Niospa faa . Askafaito nã ato namamisto yora fetsafoya ato retenãmai . Akka atiri ato fonĩ namai , atiri pae fetsa fetsatapafãfe ato namaxii , atiri yoinã põfefãfe ato yokakani . Akka yora kayakõi ato namaxiai ẽ õia tsõa ato tanãtiroma .
45004016	Faith	Taeyoi Niospa Abraham yoiyoni Nios chanĩmara faino . Nãskakẽ Niospa afama mĩshti axoni a yoiyoni keskafakĩ . Niospa Abraham afaa yõkanima afama mĩshti axosharaxõ . Akka Abraham ãfe fenafori Niospa ato noikĩ nãskaxõ afama mĩshtiri ato axosharai a yoiyoni keskafakĩ . A Moisés yoini keskara nikakõiaito Niospa afama mĩshti axosharanima . Akka Nios chanĩmara faito Niospa axosharani . Nãskarari a Abraham keskarafo Nios chanĩmara faifori Niospa ato shara faxõi . Akka Abraham nõko xinikĩ nõmãi Nios chanĩmara fai Abraham ipaoni keskara .
44028018	Description	Nãnoxõ mã ea yõkakaxõ , ea nĩchipainifo , ẽkairoko afaa chakafakẽ ea retexikakĩ .
45009016	Grace	Askatari nõ Nios nikasharatama nõakõi nõ afe yora isharapaiyaito askara noko axõima . Askatamaroko Niospa noko noikĩ noko ifitiro afe yora nõ inõ , nãatomãi noko õiti tãpikaxõ . Nãskaxõ noko noikĩ nã apaiyai keskara shara axõi .
46010008	Sin	Nãskakanax ãto ãfima fe ipaonifo . Askatari kẽrofori ãto fenemafo fe ipaonifo . Askaifãfe õikĩ Niospa veintitrés mil yorafo ato namarisafatani nã pena fisti .
45007023	Sin	
58006001	Faith	Akka nõkai fakefo keskarama . Fakefãfekai afaa tãpisharafoma . Akka nõroko tãpisharakõia . Akka fetsa ẽ mato yoipai a ẽ mato yoiyomis keskara anã ẽ mato yoima . Mã nõ tãpia a nõ afara chakafamis . Nãskakẽ nõ rãfikõiyanã nõko chaka shinãmakitiro . Nãskaxõ nõ Nios Ifofaino noko chaka soaxotiro nõ afe ĩpaxanõ .
46016011	Recommendation	Nãskakẽ , “ Mĩ afaamara , ” fayamakãfe . Nãskax mato anoax ekeki oaino nĩchisharakãfe inimayanã ekeki nokonõ . Nios Ifofaa fetsafo fe ekeki nokoyonõ ẽ anã ato fe rafesharanõ .
59002014	Faith	Efe yora mĩshtichi , ẽ mato yoisharapai . Akka fẽtsa yoikĩ iskafai : “ Ẽ Jesús chanĩmara fai , ” ixõ yoifixõ yorafo sharafamisma , askarakai sharama . Nãskaxõ mã noko õimani mãkai Jesús chanĩmara faama . Nãskakẽ mã Nios fe nĩpanakama .
43007025	Description	Askata yora rasi Jerusalén ano ikanax yoinãnifo : “ ¿ A na feronãfakemẽ xanĩfofofãfe retepaiyaifo ? ” ikanax yoinãnifo :
43020022	Faith	Nãskaxõ ato yoini : “ Na ẽfe Epa ãfe Yõshi Shara fikãfe , ” ixõ atoki axfainãkafa ato xoõ ani .
45010003	Sin	Jesúsxõ Epa Niospa ãto chaka ato soaxotiro afaa chakafamisfoma keskara ato õixiki . Akka nã Jesús ato chaka soaxotiro nikakaspakani . Ãakõi shinãkanax shara ipaikani .
62005010	Faith	Akka Niospa Fake chanĩmara faxõ Apa Niospa aõnoa yoini keskara ãfe õiti mẽraxõ chanĩmara fatirofo . Nãskafekẽ ãfe Fakeõnoa yoimis keskara tsõa chanĩmara fayamaxõ , “ Nios chanĩra , ” fakaxõ yorafo fanĩrira shinãmapaikani .
43014012	Faith	“ Chanĩmakõi ẽ mato yoi . Nã ea chanĩmara faxõ nã ẽ akai keskarari faxii . Ẽfe Epa ari kaxõ a ẽ aka keskaramaroko finõmainĩfofã axikani .
56002009	Recommendation	Askatari a ato yonomatifo ato yoife iskafakĩ : “ Mãto xanĩfãfe mato yoiaito akiki inimayanã nikakõikãfe afe feratenãkakima .
58012015	Recommendation	Epa Niospa noko noikõikĩ ãfe Fakeoxõ noko sharafa fafafãimis . Nãskakẽ a Niospa noko amapaiyai keskara akãfe fenoxikakima . Askatari mãto shinãmã afaa shinãyamakãfe . Akka mãto shinãmã mã afara shinãkĩ fetsafori mã ato afara chakafamatiro akairi askara anõfo .
54003007	Recommendation	Akka askaito õikĩ a Nios Ifofamisfãfema yoitirofo isharakõiaito õikakĩ . Akka isharayamaito , tsõa yoisharatiroma . Askara yõra fanĩrira chaka shinãi paketiro Satanás paraino .
49004007	Grace	Nõ Jesús Ifo sharafaito õikĩ ãfe shara noko minia fisti rasi chanĩmara faifo nõ ato axonõ Jesús Ifofasharakõinõfo . Keyokõi ãfe sharaõxõ afara fetsa nã Jesús apaiyai keskara anõfo ato inãi . Nõ fisti keskarafiakẽ nã noko imapaiyai keskara noko ima nõ afara axonõ .
66016003	Description	Askata afianã Niospa ãjiri fẽtsa ãfe kecho mẽranoa nai mẽraxõ fakafãnaki nachia . Mã nachiano fakafã õsinãtana nã yora reteafono ãfe imi foa keskara . Nãskakẽ keyokõi nã fakafã mẽranoax nai fetseafo .
49006006	Recommendation	Mãto xanĩfãfe mato õiainos yonoxosharakakima , mato õiayamafiainori yonosharaxokãfe inimakõiyanã . Mã askaito õi inimanõ . Mã mãto xanĩfo yonosharaxokĩ , nã nõko Ifo Cristo yonoxona keskara mã faikai . Akka nono mai anoxõ mãto xanĩfo mã inimama keskafakĩ , nõko Ifo Niospa mato amapaiyai keskara mã axikai . Nãskax nõko Ifo Jesús ãfe yonomati ixikakĩ .
60003016	Recommendation	Akka mãroko isharakõita ato nikasharakõikãfe , mato õinõfo mã shara ikaito . Mãto õiti fekaxtefayamakãfe . Akka mato chakafakĩ mekafaifãfe iskafakĩ mato yoikanax : “ Na Jesús Ifofamisfãfe afara chakafamisfo , ” ixõ mato yoifikanax rãfitirofo mãmãi isharakõikẽ .
43006040	Faith	“ Ẽfi Niospa Fakeki . Ea chanĩmara fakanax nãfo ẽfe Epa Nios ari efe isharapakenakafo . Nafiafãfe ẽ afianã mai ano fotoxõ ẽ ato õtofaxii isharapakexanõfo . Nãskara ẽfe Epa Niospa fichipai , ” ixõ Jesús ato yoini .
44012023	Violence	Askafaifono nõko Ifãfe ãfe ãjirinĩ Herodes isinĩ imani , “ Ẽ Niosma . Nios sharakõi , ” ato faimano . Nãskax Herodes nani xenafãfe xaki mẽraxõ piaino .
47001003	Grace	Nõ Epa Nios yoisharanõ iskafakĩ : “ Epa Niospa , mĩ noko sharafa fafafãini . Mĩ sharafinakõia . ¡ Aicho ! ” ixõ nõ Epa Nios yoinõ . Nãfi nõko Ifo Jesucristo ãfe Apaki . Nãatori noko noisharakõi . Askatari nõ omiskõiaito noko inimamatiro . Akka nã nõ meemis keskara mei , fetsa omiskõiaito nõ inimamatiro , nã Epa Niospa nõ omiskõiaito noko inimamamis keskafakĩ .
54001006	Sin	Mã askafiax atiri yorafãfe anã shinãsharakanima . Anã ato noisharakanima . Nãskakĩ mẽxotaima ato mekafafofãsa fakani . Nãskakĩ anã ato tãpimasharatiroma , fanĩrira yoitiro .
45001016	Faith	Jesúsnoa meka shara yoipaikai ẽ ranotiroma . Ãfe meka xafakĩa shara . Noko Niosnoa tãpimatiro a tsõa atiroma keskara Niospa atiro . Nõ chanĩmara faito Jesucristoxõ Niospa noko chaka soaxotiro nõ afe ĩpaxanõ , nõ fenoyamaino . Taefakĩ judeofãfe nikakõinifo . Akka iskaratĩari judeofomafãferi nikakani afe ipaxakakĩ .
46003011	Description	Ẽ mato taefakĩ Cristoõnoa yoini mã Ifofanõ . Akka tsõakai mato yoikĩ iskafatiroma : “ Ẽ mato meka fetsa tãpimanõ mã chanĩmara faax Nios fe ĩpaxanõ , ” ixõ tsõa mato anori yoitiroma . Jesucristo fistichi noko nimasharatiro nõ Nios fe ĩpaxanõ .
49005033	Recommendation	Ẽ mato yoi fisti rasichi mãto ãfifo noisharakõikãfe . Mẽxotaima aa mã mã noimeai keskafakĩ mãto ãfifo noisharakãfe . Askatari kẽrofãferi ãto fenefo noisharakõikaxõ nikasharakõinõfo .
51002013	Grace	Mã Jesús Ifofaamax nã yora naa keskara mã iyopaoni . Nãskaxõ mã afara chakafapaoni mãto chaka xatexoma . Nãskafikẽ Epa Niospa Cristo otofani afe nipaxanõ . Nãskarifiakĩ matori aõxõ nimapakexatiro , nãskaxõ nõko chakafo mã noko soaxona .
54004014	Recommendation	A Nios Ifofaafo ato kexemisfãfe mia mãmãkaxõ mia Epa Nios kĩfixonaifono Niospa mia amapaiyai keskara mia axoni a Nios Ifofaafo mĩ ato tãpimasharanõ ato kexesharayanã . Akka Epa Niospa mia kaxpa tãpimanimakĩ fetsafori sharafaxõfafãini xateyamafe .
66021001	Description	Akka nã ẽfe namapa õia keskara Epa Niospa anã ea õimana . Ẽ õia nai yafi mai fenakõi Niospa onifaa . Nã nai yafi mai taefakĩ onifani yamarisatana . Fakafãri yamarisatana .
52005016	Recommendation	Mẽxotaima inimafafãikãfe .
66009006	Description	Nãskakẽ kõketserefãfe cinco oxe ato omiskõimana nã chanĩmara faafomafo napaixikani , tenetirofoma mekani . Askafikanax nakanima .
52004014	Faith	Mã nõ tãpia Jesús nafiax afianã otoni . Nãskarifiakĩ mã nõ tãpia Niospa atori otofaxii . Jesús anã oaino , a Ifofakanax namisfo .
62004015	Faith	Fetsa iskai : “ Jesúsfi Niospa Fakeki , ” ixõ shinãi . Aafi Nios fe rafeakĩ Nios afe ikano .
49004022	Recommendation	A Nios tãpiamax mã iyopaoni anori anã shinãyamakãfe . Fanĩrira mato Satanás shinãmayopaoni mã chaka inõ .
43010009	Grace	Akka ẽfi na kini kãiti keskaraki . Nã ẽfe Epa Nios ika ano ikipaikani eõnoax ikitirofo afe ipaxakakĩ . Nãskatari eõnoax isharatirofo anã fekaxtetirofoma .
58011037	Violence	Askatari ranãri tokirinĩ ato tsakaketsakaxõ ato retenifo , ranãri sirochonõ nakirafe ato xatenifo nanõfo , ranãri kenopa ato retenifo , ato askafaifono . Nãskakẽ nã afaamaisfãfe ano rapatiyamano oveja fichi iyamai cabra fichi rapati fakaxõ safenifo . Ato retepaikakĩ ato ĩchorifaifono . Nãskakẽ omiskõikõinifo .
62002029	Faith	Mã mã tãpiakĩ Nios isharakõimiskĩ afaa chakafatama . Nã isharakõimisfo nãfo Epa Niospa imasharapakenaka ãfe fakefo inõ . Nafofi Epa Niospa fakekõifokĩ .
44013047	Grace	Nãskakẽ nõko Ifãfe noko nĩchini iskafakĩ yoiyanã : Ẽ mato nĩchi oa luzpa keyokõi chaxa keskara faxõ , eõnoa mã ato yoifotanõ , efe ĩpaxanõfo . Maifo tii anoa na chai ikafo ari kaxõ mã ato yoitanõ , ” ixõ noko nĩchini .
47004002	Faith	Nãskakẽ nõ afaa one chakafamisma rãfixikima , a afara one chakafamisfo keskafakĩ . Askatari nõ tsoa pãramisma . Askatari nõa nõ Niospa meka fetsafaxõ yoimisma . Akka Niospa tãpia meka chanĩma fisti nõ yoimiskẽ . Nãskakẽ mã nokoki inimasharapainõ , nã nõ afarafo shara faito õi .
44002033	Description	Mã otoax mã nai mẽra kaa Apa Nios ano . Iskaratĩa xanĩfo finakõia Apa fe . Nãskaxõ Epa Niospa yoikĩ taefani iskafakĩ : ‘ Ẽfe Yõshi Shara ẽ atoki nĩchixikai nãmã , ’ ixõ Niospa yoini . Nãskakẽ Niospa ãfe Yõshi Shara nai mẽraxõ nãmã nĩchia . Oa nẽfefã keskara Niospa ãfe Yõshi Shara nokoki nĩchia . Nãskakẽ nõ mãto meka nikayamafikatsaxakĩ nõ meka fetsafãfe nõ mekai fetsea . Mã chai inoax oxõ mã noko nika , nõ mãto mekapa mekai fetseaito .
51003010	Recommendation	A mã apaoni keskara anã atama iskaratĩa , mã mã Jesucristo fe rafekõia a keskara shara ixiki . Akka Epa Niospa mãto õiti mẽra fena sharakõi mato õi . Nãskakẽ a keskara sharakõi mato imafafãini , aõnoa mã tãpisharakõinõ .
43011004	Faith	Kenamanaifãfe nikaxõ Jesús aõxõ tãpimisfo ato yoini iskafakakĩ : “ Nã Lázaro isinĩ ikai naima . Akka yorafãfe õikani ẽ afara afeskarafaito . Nãskakẽ ea tãpikani ẽmãi Niospa Fakekẽ . Nãskaxõ yorafãfe yoikani : ‘ Epa Nios fãsi sharakõi , ’ ikaxõ yoinõfo , ” ixõ Jesús ato yoini .
45001017	Faith	Nã Jesúsnoa meka sharaõxõ Niospa noko õimatiro . Nõ Jesús chanĩmara faito Niospa nõko chaka noko soaxotiro . Nãnori kenenifo iskafakakĩ : “ A Jesús chanĩmara fakõinaifo Niospa ãto chaka ato soaxõ afaa chakafamisma keskara ato õi . Nãskax shara ipanakafo Nios fe . ”
43019017	Description	Nãskano sorarofãfe Jesús iyonifo . Iyoaifono ãakõi ifi cruz ika Jesús iyaxõ foni . A mastaifo ano nokoni . A mastaifo nãno ãfe ane ini : “ Mapo Xao , ” fanifo anekakĩ . Judeofãfe mekapa Gólgotara fapaonifo .
45012006	Faith	Epa Niospa noko amapaiyai keskara nõ aõxõ fetsafo axosharatiro . Mã nõ Nios Ifofaano a noko imapaiyai keskara noko imaketsai fẽtsa ãfe meka ato yoinõfo , fẽtsari ato tãpimanõ , fẽtsari afaamaisfori ato inãnõ . Nãskarafo noko imaketsai . Mã nõ Nios Ifofaano noko noikĩ noko katoa noko amai keskara nõ anõ . Noko fetsafo katoa ãfe shinãõxõ fetsafori ãfe meka nõ ato yoinõ . Nãskakẽ mã mato katoano mã chanĩmara faxõ mato yoiai keskara fetsafori ato yoisharakãfe .
66004007	Description	Oa poomã femãnã keskara fetsa ita , fetsari oa fakka fene femãnã keskara ita , fetsari oa yõra femãnã keskara ita , fetsari oa tete yoyai keskara ika .
49005015	Recommendation	Nãskax isharakõikãfe . Oa Niospa meka tãpiama keskara iyamakãfe . A Niospa mekaõnoa yoikĩ kenenifo anori isharakõikãfe .
45010012	Grace	Judeofo feta judeofomafãferi Cristo chanĩmara faifono ãto Ifo itiro . Niospa ato õia nã yora fisti keskarafo , nãskarafos ato õi . Nãskaxõ fatotora yõkaito Niospa axosharakõifafãini aõ noikõikĩ .
45010004	Faith	Iskakakĩ shinãkani : “ Moisés keneni keskara nõ nikakõiaito Niospa noko chaka soaxotiro afaa chakafamisma keskara noko õixiki . Nãskax nõ afe ĩpaxanõ , ” ixõ ãakõi shinãkani . Akka Moisés kenenioxõ nõko chaka nõa nõ soametiroma afaa chakafamisma keskara ixii Niospa noko õinõ . Askatamaroko Moisésxõ nõ Cristoõnoa tãpitiro . Nãskakĩ nõ Jesucristo chanĩmara faax aõnoax nã afaa chakafamisma keskarakõi nõ itiro nõ Nios fe ipaxakĩ . Nãskakĩ nõ Cristo fisti Ifofatiro . Nõ anã Moisés keneni nikatiroma .
50004006	Recommendation	Nãskakẽ afara afeskara afiaino shinãchakayamakãfe , askatamaroko mẽxotaima Epa Nios kĩfiki . A mã fichipaiyai keskara yõkakãfe iskafakĩ kĩfikĩ : “ Aicho Epa Nios , mĩ ea nikasharakõimis . A ẽ yopai keskara tãpixõ mĩ ea axosharamis , ” ixõ kĩfikãfe .
46010006	Faith	Akka afãfe afara chakafapaonifo . Nãskakẽ atoõnoa noko tãpimani afara chakafo fapaonifo keskara nõri ayamanõ inifo keskai omiskõixikima .
66009002	Description	Fẽpeaino mafa kinĩfã mẽranoax kõinĩfã nai mẽra foa . Nãskakẽ xinĩ chaxasharama . Nai fakishkõi ika .
52004006	Recommendation	Akka Epa Niospa yoini iskafakĩ : “ Fẽtsa ãfi fe ipaiyamakãfe . Tsoa fomãyamakãfe fetsa ãfi fe ixiki , ” ixõ Niospa yoini . Akka nõ mato yoini keskai , tsoa askayamakĩ afara chakafaifono Epa Niospa ato omiskõimaxii .
47005017	Faith	Nãskakẽ Cristo nã Ifofaafo ato shinã fetsafaxõa anã shinãyopaoni keskara inõfoma , fena keskara shara inõfo . A Niospa fichipaiyai keskara fena keskara nõ ixii . Keyokõi fena keskara ixii .
43005020	Faith	Ẽfe Epa Niospa ea noikõi . Nãskakĩ nã akai keskara ea tãpimani ẽri anõ . Akka afara fetsa finakõia ea ispaxii . Askaino mã ea iskafakĩ yoixii : ‘ Aira õikapo . ¿ Afeskakĩ iskara shara akimẽ ? ’ mã ea faxii .
49004028	Recommendation	Mã yometsoyopaoni anã askayamakãfe . Iskaratĩa yonokãfe a mã fichipaiyai fixikakĩ , a yora afaamaisfo ato inãxikakĩ afara sharafo .
57001022	Recommendation	Ẽ mia anã fetsari yoi . Mĩ ea Epa Nios kĩfixotitaifanõ . Mĩ askafaino ea karaxa mẽranoa kãimanafono ẽ mikiki samama nokotiro . Nãskakẽ ea mĩ pexe kene ano mĩ ea itipinĩ faxotiro , Niospa ea kãimanano ẽ ano oxaxinõ .
58013009	Recommendation	Akka fetsafãfe mato anorima yoipaikani , a tsõa nikamisma keskara . Nãskakẽ ato nikayamakãfe mato iskafakĩ yoipai ani kiki : “ Nõko xinifãfe noko yoinifo keskara nõ nami fetsa piaino nõko shinã mẽra noko shinãmasharatiro , ” ixõ mato yoipai ani kiki . Akka a nõ piaitokai nõko shinã mẽra noko shinãmasharatiroma . Askatamaroko Niospa noko noixõ noko imasharatiro a keskara shara nõ inõ .
52005012	Recommendation	Efe yora mĩshtichi , ẽ mato yoisharapaikai , ea nikasharakãfe . Epa Niospa nã Ifofaafo katoni ãfe meka shara mato yoinõfo . Nãfãfe nõko Ifoõnoa mato yoisharamisfo nõko Ifo mã Ifo sharafanõ . Nãskakẽ ato noiyanã ato nikasharakãfe .
43009022	Description	Judeofoki mesekakĩ nãnori yoinifo . Akka judeo xanĩfãfe yoiyoni iskafakĩ : “ Tsõa yoitiroma : ‘ Epa Niospa Jesús nĩchini nõko Ifo Cristo inõ , ’ ixõ yoitiroma . Akka askara yoixõ anã nõko ichanãti pexe ano ikitiroma , ” judeo xanĩfãfe anori ato yoiaino nã fẽxo ipaonito ãfe afa fe ãfe apa mesenifo .
50003003	Faith	Akka nõ foshki repa xatexokai nõko chaka nõ soatiroma . Cristo Jesús noko nãxoni nõko chaka noko soaxoxiki . Niospa ãfe Fakeõxõ ãfe fakefo noko imatiro . Ãfe Yõshi Sharaõxõ nõ Nios yoitiro iskafakĩ : “ Nõ mia noi . Mĩ sharakõi , ” ixõ nõ yoitiro . Nãskakẽ nõ akiki inimakõi ares fisti noko nimatiro . Mã nõ tãpia nõ foshki repa xateaõxokai noko afeska fatiroma .
62003023	Faith	Iskafakĩ noko yoini : “ Ẽfe Fake Jesucristo nikasharakõikãfe , ” ixõ noko yoini . Nãskatari a noko yoini keskai nõa ranã nõ noinãsharai .
66013011	Description	Askatari ẽ anã õia oa namakẽ õia keskara . Mai mẽranoax kãinãkafanaito ẽ õia yoinã põfe fetsa keskara . Ãfe mãxo tiixo pishta rafe oveja fakenã keskara . Askai fãsikõi mekai oa poomã keskara ãfe meka mẽxakõi chai potai . Askaito ẽ õia .
46014020	Recommendation	Efe yora mĩshtichi , ẽ mato tãpimapaiyai keskara tãpisharakãfe . Fake yomẽ tãpisharayoxoma , shinãsharatiroma . Nãskarifakĩ fake yomẽ shinãi keskara shinãyamakãfe . Mẽstekõi shinãkãfe . Akka yora xinifãfe chaka shinãtirofo . Akka fake yomefãfekai chaka shinãtiroma . Nãskakẽ fake yome keskara ikãfe . Afara chaka tãpipaiyamakãfe .
59005013	Recommendation	Fetsa omiskõikĩ Epa Nios kĩfitiro kexesharanõ . Askatari fetsari inimai fanãitiro . “ Aicho Epa Niosi , mĩ fãsi sharakõi , ” ikax fanãitiro .
58012012	Recommendation	Nãskakẽ afara afeskara afiaino shinãchakayamakãfe . Epa Niospa mato tãpimapaiyai keskara fisti akãfe . Nãskaxõ Nios Ifofakĩ kachikiri fatama nikasharafafãikãfe . Nãskatari ãfe meka shara nikakĩ enepaiyamakãfe . Yora pachi keskara iyamakãfe .
60001017	Recommendation	Shinãkapo . Mã Epa Nios kĩfikĩ Epa mã famis . Nãskax nõ ãfe fakefokẽ noko õi . Akka a ãfe meka nikamisfo Niospa ato shara fai . Akka a nikamisfoma ato omiskõimatiro . Ares fisti Epa Niospa noko õimis mẽstekõi . Nãskakẽ isharakõikãfe nono nãmãnoax . Nãskaxõ Nios shinãsharakãfe meseyanã .
58010036	Recommendation	Akka Niospa meka keneni iskai : Cristo mã chaima matoki oi , samarakaima , ixõ kenenifo . Nãskakẽ mã Jesús Ifofasharai keskafakĩ omiskõifikĩ tenekãfe . Epa Niospa mato inãpaiyai keskara aõxõ nã mato yoiyoni keskara mã fixii .
58011001	Faith	Akka nõ Epa Nios chanĩmara fakõixõ a noko yoiyoni keskara noko axoyoamano nõ chanĩmara fai chipomãi noko axõfaito . Nãskarifiakĩ a noko yoiyoni keskara nõ õiyamafixõ ãfe mekaõxõ nõ chanĩmara fai . Nãskara nõ shinãkĩ nõ Nios chanĩmara fai .
49004017	Recommendation	Jesucristo ea ĩkinã aõxõ ẽ mato yoinõ . Ea nikasharakõikãfe a Jesús Ifofamisfãfema fanĩrira chaka fisti yoimisfo fanĩrira shinã kakĩ . Nãskakẽ tsõa shinãsharaima . Nãskakẽ ato keskara iyamakãfe .
51002016	Recommendation	Akka mãto xinifãfe ãto feyafati ipaoni xinia fena ikaino fista apaonifo . Askatari oxe rama kãiyaino fista apaonifo . Akka mato yoitirofo iskafakakĩ : “ Afaa mã pitiroma askatari afaari mã ayatiroma . Askatari nõko pena tenetitĩa mãri tenetiro , ” ixõ mato yoitirofo . Akka mã askayamaino fetsafãfe mato mekafakĩ ĩchatirofo . Mato askafaifono ato nikayamakãfe .
66007015	Faith	Nãskakẽ Epa Nios ano iskaratĩa afe ikafo . Epa Niospa ato yonomana keskara axopakenakafo . Nãskakẽ ato kexefafãini afara chaka atoki nokoyamanõ .
44020010	Description	Nãskakẽ Pablo fotopakekafã chishtoinĩfofã nã naetapa ikõni , ato iskafakĩ yoiyanã : “ Rateyamakãfe , naamaki , ” ato fani .
55002010	Faith	Nãskakẽ ẽ atoõnoax omiskõifikĩ ẽ tenekõi a Jesús Ifofaafo tii ẽ ato tãpimani chanĩmara fanõfo , Nios fe ĩpaxakakĩ .
60005014	Recommendation	Mãri mã nõinã faatanãi yoinõnãsharakãfe . Mã Cristo yorakõifokĩ , nãskakẽ inimasharakõikãfe . Nã tii . Pedro
49005021	Recommendation	Cristo nikasharapai , mã ranã nikanõnãsharakõikãfe .
61003017	Recommendation	Efe yora mĩshtichi , a ẽ mato yoiai keskara mã mã tãpiaki . Nãskakẽ õisharakãfe , a chanĩmisfãfe mato yoipaiyaifo anori mã ato nikaxikima . Mã Jesús nikakõiaito mato kexesharakõitiro . Akka a fanĩrira yoimisfo mã ato nikaxõ anã mã shinãsharatiroma . Nãskaxõ fanĩrira mã shinãtiro .
51003018	Recommendation	Kẽrofãfe , mãto fenefãfe mato yoiaifãfe ato nikasharakõikãfe . Nãskax mã isharakõikai nõko Ifãfe mato yoiai keskai .
54005020	Recommendation	Askaito nikakĩ a Jesús Ifofamisfãferi ichanãkaxõ yoitirofo iskafakĩ : “ A mĩ chakafaa keskafakĩ anã askafayamafe . Nã mĩ chaka shinãi , Jesús yoife na afarafo mĩ chakafakĩ fetsai , mĩ yoiaito nikakĩ Jesús mia chaka soaxonõ . ” Mĩ askafaito õikani fetsafo rãfitirofo . Askaxõ afaa chakafapaitirofoma rãfikaspakakĩ .
45014013	Recommendation	Nãskakẽ a mato feta Jesús chanĩmara faafo mekafakĩ chakafayamakãfe . Iskafakĩ shinãkãfe : “ Nõ afara chakafaito õikaxõ akairi chakafatirofo . Nãskakẽ nõ afaa chakafapaima akairi afaa chakafayamanõfo . ”
45002010	Grace	Nã Nios chanĩmara faafo tii Niospa ato imasharaxii a keskara inõfo . Nãskaxõ ato yoixii iskafakĩ : “ Mãfi sharaki . Mã ea nikasharakõia . Nãskax mã efe isharapakenaka , ” Niospa ato faxii . Nãnori judeofo yoixii . A judeofomari ato yoixii askafakĩ .
58011034	Violence	Akka atiri xanĩfo chakafãfe ato yoinifo chiifã mẽra ato potanõfo . Chii mẽra ato potafiafono Niospa ato kexesharani koonõfoma . Atiri kenofãfe ato retepaifikakĩ tsõa ato retenima . A isinĩ ikani ato yora pachikõifokẽ afori Niospa ato mitsiskõi imani . Nãskakẽ nã ato noikaspaifãfe ãto sorarofãfe ato retepaifiaifono nãfãferoko ato ĩchonifo ato afeskafanõfoma .
48006017	Faith	Akka mẽ mekai xatekĩ ẽ mato yoinõ . Ẽfe Ifo Jesúsnoax ẽ omiskõimis , ẽfe yora toafo õikĩ mã tãpitiro ẽ Jesús yonosharaxonaito ea iskafamisfo . Nãskakẽ anã ea fekaxtefayamakãfe .
66018021	Violence	Akka Epa Niospa ãfe ãjiri fetsa mitsisipakõichi tokiri efapakõi fininĩfofãta fakafã mẽra potaxõ yoia iskafakĩ : “ Na tokiri kerexkai ẽ potai keskafakĩ , nãskafakĩri Epa Niospa na pexe rasi anoafo Babilonia kerexkai omiskõimana kooi keyonõ . Mã keyokõikanax anã ano tsoa ikima .
65001020	Faith	Akka efe yora mĩshtichi , kexemesharata isharakõikãfe Niospa ãfe meka shara nikakõiyanã . Nãskakẽ kĩfikãfe ãfe Yõshi Sharaõxõ mato imapaiyai keskara mato tãpimanõ .
45012002	Recommendation	Nios Ifofaafãfema shinãi keskara shinãyamakãfe . Mã shinãpaoni keskara anã shinãyamakãfe . Iskaratĩa Niospa mãto shinã mẽra fetsafapaiyai keskara shinãkãfe . Afaa fetsakai mã shinãtiroma . Mã askakĩ mã tãpitiro Niospa mato imapaiyai keskara sharafinakõi . Mato imapaiyai keskara mã ikaino matoki inimatiro .
46015009	Sin	Akka ẽ chakafayopaoni keskara Jesús Ifofaa fetsafãfe chakafamisfoma . Akka ẽ afara chakafakĩ finayopaoni . A Jesús Ifofaafo ẽ ato omiskõimayopaoni . A afe yorafo ẽ chakafayopaonifikẽ Jesús ea noikĩ ea nĩchini aõnoa ẽ ato yoinõ .
62002015	Recommendation	Akka a Niospa fichipaiyamai , nõri fichipaitiroma . Afo fichipaikĩ nõ Nios shinãtiroma . Afarafo na yora chakafãfe ãto shinã mẽraxõ shinãifo keskara afo fichipaiyamakãfe . Afo fichipaikĩ mã Nios shinãtiroma .
45002001	Sin	Ẽfe kaifo judeofãfe , ẽ mato yoinõ . Mã fatorafãfe yoi iskakĩ : “ Na keskara yorafãfe afara chakafaifo omiskõipakenakafo , ” ixõ mã shinãmis . Anori shinãfikĩ mãri ato keskarari afara chakafamis . Nãskata , “ Nõ afaa chakafamisma , ” mã itiroma .
48002009	Description	Nãskakẽ Santiago ikaino Pedro ikaino Juan ikaino , afãfe a Nios Ifofaafo ato ĩkikaxõ ea tãpinifo Niospa ea nĩchinino nã meka sharaõnoa a judeofoma ẽ ato yoinõ . Nãskakaxõ ea yafi Bernabé noko metakaxanifo . Noko askafakãta nokoki inimakaki noko yoikĩ iskafanifo : “ Aicho , judeofoma mẽra kaxõ Niosnoa meka shara mã ato yoitiro , ” noko fanifo , judeofoma mẽra kaxõ Niospa meka sharaõnoa nõ ato yoikanõ , akka afãfemãi nã judeofo Niospa meka sharaõnoa ato yoikakĩ .
43019023	Description	Sorarofãfe Jesús mastaifono ãfe rapati fĩanifo . Nãskax paxkanãi fetsenifo Jesús ãfe rapati soraro cuatropa Jesús rapati finifo . Nãskata nã ãfe tari chainipari fĩanifo .
45002021	Sin	A Moisés keneni keskara mã ato yoifikĩ , ¿ afeskakĩri mãri mã nikakõimamẽ ? “ Atoki yometsoyamakãfe , ” mã ato fafiai mãri mã yometsoi .
46006019	Faith	¿ Mã tãpiamamẽ Niospa Yõshi Shara nofe ika ? Nõko yora ãfe pexe keskarakõi . Nãskakẽ Niospa Yõshi Shara nõmẽra ika nãmãi nõko Ifofaax . Nãskax mãkõi mã ifofametiroma . Akka Nios mãto Ifo .
47005014	Grace	Cristo noko noikĩ noko yoini nõ ãfe meka shara mato yoinõ . Cristo keyokõi yorafoõnoax naani . Nãskakẽ mã nõ naa keskara a nõ iyopaoni keskara ixikima .
58003001	Faith	Efe yora mĩshtichi , Epa Niospa mato katoni ãfe Fakekõifo mã inõ , nãskaxri mã afe xanĩfo inõ . Niospa Jesús nĩchini nokoõnoax nanõ . Akka nãatori Apa Nios noko kĩfixomis . Akka a ato Nios kĩfixomisfo Jesús ato finõkõia . Nãskakẽ Jesús shinãsharakõikãfe .
44020035	Recommendation	Mẽ mato õimamiski afeskaxõ mã yonotiromãki , a omiskõiaifo ato axosharayanã . Nõko Ifo Jesús ãfe meka sharaõnoa shinãyanã fetsafãfe noko afara inãino nõ inimatiro keskai , ‘ Nõri fetsafo afara inãsharai nõ inimaifinakõitiro , ’ ixõ nõko Ifãfe noko yoini , ” Pablo ato fani Efeso anoafo .
58013004	Recommendation	Feronãfakefo , mãto ãfifo fe nõinãsharakãfe . Nãskax isharakãfe . Askatari mãto ãfima fe ipaiyamakãfe , mãto ãfi fisti fe ikãfe . Kẽrofori mãto fenema fe ipaiyamakãfe , mãto fene fisti fe ikãfe . Akka nã ãto ãfima fe ikaifono , kẽrofori ãto fenema fe ikaifono , nãskarafo Niospa ato omiskõimaxii .
43020005	Description	Rekẽ nokotoshixõ a Jesús maia ano mafa kini mẽra tẽkepakekafã naisni . Ari naiskĩ õia a aõ rakoitafo sama mania ini .
66016018	Description	Askatari fãsikõi kana piishikai ita , afarafo pachakõifo ita , nai tiri iki ikai ita , mai naya naya ita , askarafokai tsõa õiyomisma . Nã feronãfake onifakĩ taefanitĩa tsõa mai naya naya iki finakõiaito askara tsõa õiyomisma .
66019010	Faith	Ea yoiaino ẽ a nãmã feopakekafana , “ Mĩ fãsi sharakõi , ” ixõ yoixiki . Ẽ askafaino ea yoia iskafakĩ : “ Ea askafayamafe . Ẽri Nios yonoxomiski mĩ axomis keskafakĩ , a Nios Ifofaa fetsafãferi askafamisfokĩ . Jesús mato yoiai keskara mã kachikiri famisma . Nãskakẽ Nios fisti nãmã nõ feopakekafã yoitiro : ‘ Mĩ fãsi sharakõi . Mĩ ẽfe Ifokõi , ’ ixõ anori fisti nõ yoitiro . Nã Niospa meka yoimisfãfe yoimisfo keskarifakĩ ẽri Jesúsnoa yoimis Epa Niospa ea shinãmanaino , ” ixõ ãjirinĩ ea yoia .
46002010	Grace	Nã kirika kenekĩ yoinifo keskarakõi Epa Niospa ãfe Yõshi Sharapa noko õimani . Ãfe Yõshi Sharapa keyokõi tãpikõia . Epa Niospa shinãi keskarari ãfe Yõshi Sharapari tãpikõia .
50002029	Recommendation	Nãskakẽ matoki nokoaito inimayanã ifisharakõikãfe nõko Ifoõxõ . Nãskakẽ nã mã Ipafrodito noiai keskafakĩ nã keskarafori fetsafo noikõikãfe .
51003020	Recommendation	Fakefãfe , mãto epa yafi mãto efa nikakõikãfe . Mã askaino nõko Ifo matoki inimakõi kiki .
47001012	Faith	Nã nõ fakira kafãsai ariax nõ isharakõimis , nõ afaa chakafamisma . Niospa fichipaiyai keskara nõ amis . Askatari mato mẽranoax nõ isharaifinakõimis . Nãskakẽ nõ shinãchakaima nõ inimasharakõi . Akka nõkai nõ mato pãramisma , chanĩma fisti nõ mato yoimis . Niospa noko noikĩ noko shinãmanaino nõ isharanõ mato mẽranoax . Askatari nã nõ fakira kafãsai ariax nõ isharakõimis .
43014021	Faith	Nãskakẽ ẽ mato yoiaito mã ea nikakõixõ mã ea fãsi noi . Ea noixori ẽfe Epari mã noi . Askatari ẽri ẽ mato noi . Nã ẽ shinãi keskara ẽ mato tãpimani , ” ixõ Jesús ato yoini .
51002023	Sin	Chanĩma , yora fetsafãfe shinãkĩ iskafakani . Na ato yoiaifo keskara shara , nafãfe tãpikõiafo , a Niospa noko yoini keskarari tãpikõiafo . Nãskakẽ Niospa ãfe ãjirifo kĩfifafãikani . Nãskakatari ato fanĩrira mekafamisfoma , askatari ãto yorari mese famisfoma ãa koshamemisfo . “ Nafo sharakõifo , ” ixõ atoõnoa yoipaikani . Akka afokai isharakõimisfoma . A afarafo chakafaifo keskarakai xateafoma , chanĩma nãfo kakapaikõimisfoki .
64001006	Recommendation	Nãskakẽ na mĩ ato kexeafãfe noko yoitafo mia yoikakĩ . Nãskakẽ na Nios yoiti pexe mẽranoax ichanãkanax fanãikani mã nõ nika mĩ ato noikĩ , mĩ ato ĩkisharakõia . Nãskata ẽ mia yoikĩ iskafai : Afara ato inãfe Niospa meka ato yoinõfo pexe tii , Niospa meka ato yoifofãsafanõfo . Mĩ askafaino Nios mikiki inimai .
55002023	Recommendation	Anã ẽ mia yoinõ , ea nikasharafe . A feratenãifo ato nikayamafe . Ato fe feratenãpaiyamafe . Askara yorafo samama õitifishkitirofoki .
47003018	Faith	Akka nõko õitikai fẽstoa keskarama . Nõko Ifãfe ãfe meka nõ nikasharakõitiro . Ãfe Yõshi Sharapa noko ĩkixõ noko fetsafatiro a keskara shara nõ inõ . Akka mã noko fetsafaano nõ sharakõi ixii . Nãskakẽ fetsafãfe noko õikakĩ tãpitirofo nõ shara isharakẽ . Nã feisiti xinĩ chaxaino fafeai keskara noko õikakĩ nõko Ifo Jesús tãpitirofo afe keskaramãki .
58009014	Grace	Akka Cristokai afaa chakafamisma . Nãfi sharafinakõia . Niospa Yõshi Shara a nĩpanakato Jesús shinãmani . Nãskakẽ Apa yoini iskafakĩ : “ Epa , ẽ atoõnoax naikai . Nãskakẽ ẽfe imi foano eõxõ mĩ ãto chaka soaxotiro mefe yorafo inõfo , ” ixõ Apa yoini . Akka a nõ Nios inimamapaikĩ nõ shinãpaoni keskara nõ anã shinãima . Akka iskaratĩa nõ Nios inimamapaikĩ nõ nikasharakõitiro . Nã Nios nĩpanaka sharafinakõia .
44011017	Grace	Epa Niospa ãfe Yõshi Shara ato mẽra naneita a nõmẽra naneni keskafakĩ , nõko Ifo Jesucristo nõ chanĩmara faito . Akka ẽ , ‘ Mĩ Yõshi Shara ato mẽra naneyamafe , ’ ẽ Nios fatiroma , ” ixõ Pedro ato yoini .
49004030	Faith	Askata Niospa ãfe Yõshi Shara nõko õiti mẽranoa omiskõimayamakãfe afara chakafakĩ . Askatamaroko nõko Ifãfe ãfe Yõshi Shara nokoõnoa inimamasharakõikãfe . Ãfe Yõshi Shara nõ mẽra naneakĩ , oa koxa marakka faa keskarafakĩ Niospa noko askafaa nã Jesús anã fotoaitĩa .
66003003	Recommendation	Nã mã ẽfe meka mãto õiti mẽra mã shinãyopaoni keskafakĩ anã shinãkãfe . A mã chakafamis keskara shinãkakima ; ea Ifo shara fakãfe . Akka mã ea shinãyamaito ẽ matoki samama nokorisatiro mato omiskõimaxiki . Oa yometso tsõa tãpiamano ãto pexe mẽra ikirisatiro keskai , ẽ matoki nokorisataxii mato omiskõimaxiki .
62003007	Recommendation	Ea nikasharakãfe , ẽ mato yoinõ . Fetsa iskatiro : “ Ẽ Niospa meka mato yoinõ , ” ixõ mato yoisharaima . Mato anorima tãpimapai , akka aa nikax mã chaka nitiro . Akka a isharakõixõ shinãsharamis . Aa keskarafi yora sharakõikĩ . A Cristo ika keskarari ari isharakõia shinãsharakõita .
62004001	Recommendation	Efe yora mĩshtichi , fetsafãfe mato anorima yoiaifãfe ato nikayamakãfe . Iskafakĩ mato yoipaikani : “ Nõ mato Niospa meka yoi Niospa noko shinãmanaino , ” ifiakaxõ anorima mato yoimisfo . Askaifono Niospa meka õikĩ mã tãpitiro a yoiaifo keskara chanĩmamãkĩ . Niospa Yõshi Sharaõxõ mato yoikanimakĩ . Akka afokai Niospa ato afaa yoiama .
44013038	Grace	Efe yora mĩshtichi , mã nõ mato yoimis mãri tãpisharakãfe , mãto chaka mã soapaimãkai Jesúsxõ mã atiro . Mã chanĩmara faito aõxõ Epa Niospa mato chaka soaxotiro . Akka a Moisés noko yoinioxõkai nõko chaka nõ soatiroma .
50003001	Recommendation	Efe yora mĩshtichi , iskaratĩa nõko Ifoõnoax inimakãfe . Mẽ mato kirika kenexokatsaxakĩ , anã ẽ mato yoi . Akka mã nikakõisharanõ ẽ mato yoi .
46011034	Recommendation	Akka fatora fetsa mã fonãiki ichanãyoxoma mãto pexe anoxõ mã piyotiro . Nãskaxõ mã ichanãxõ mã ichapa piyamaino fetsafãferi pitirofo . Nãskaxõ mã ichanãxõ Jesús shinãkĩ ato feta mã pisharaino Niospa mato omiskõimanima . Afara ichapakõi ẽ mato yoipai . Nãskaxõ ẽ matoki nokoxõ atoõnoa ẽ mato yoisharapai .
43018031	Description	ato Pilato yoini : “ Iyotakãfe . Mãto xinifãfe yoini keskafakĩ omiskõimaxikakĩ . Nã keskara mã feyafamiski . Afaa chakafamãki mã akãfe , ” ato Pilato faito , judeofãfe kemanifo : “ Akka mãto xanĩfofofãfe yoinifo nõ tsoa retekĩ mastatiroma , ” fanifo .
46012031	Faith	Nãskakẽ Niospa mato imapaiyai keskara ixõ nã Jesús Ifofaafo mã ato shara faxotaifai . Niospa Yõshi Sharapa mato amapaiyai keskara nãfo fichipaikãfe . Akka nãfo sharafiano ẽ mato afara fetsa sharafinakõia iskaratĩa ẽ mato yoinõ . Ea nikasharakapo . Shara finakõia Niospa noko imapaiyai keskara ẽ mato tãpimanõ , a noko Niospa noiai keskari fakĩ nõri fetsafo noisharakõinõ .
58007026	Description	Akka nã Jesúsfi noko Nios kĩfixomis xanĩfokõikĩ . Apa Nios keskara sharafinakõia . Fetsafo finõkõia . Tsõakai aõnoa afaa chaka yoitiroma . Aatokai afaa chaka shinãmisma yora chakafo keskarama . Nãskaxõ Apa Nios ika anoafori ato finõkõia . Nãskaxõ a nõ yopaifo noko axosharatiro .
50004013	Faith	Afara fetsafo ẽ atiro Cristo ãfe kerex shara ea inãno .
52004003	Recommendation	Akka Niospa fichipai a keskara shara mã inõ . Nãskakẽ tsõa ãfe ãfima chotatiroma . Kẽrofãferi ãto fenemafo chotamatirofoma ,
51004002	Recommendation	Nãskakẽ Epa Nios kĩfiki xateyamakãfe , kĩfikĩ afara fetsa shinãkakĩma , Epa Nios fisti kĩfikĩ iskafakãfe : “ Aicho Epa Niosi , mĩ ea sharafa fafafãini , ” ixõ kĩfikãfe .
44007029	Description	Askafaito nikai Moisés onekaini Madián mai ari kani . Nãri ipaoni yora fetsa keskarax . Nãriax ãfiyaxõ fake feronãfake rafe ani .
46011007	Description	Akka feronãfakefãfe Nios kĩfipaikani askayamai ãfe meka yoipai marakometirofoma Nios keskara sharamãi ikanax . Askatari Nios nikakõikanax ãfe õiti keskara shara ikafo . Nãskafakĩri kẽrofãfe ãto fene nikakõikanax shara itirofo . Nãskakẽ ãto fenefo atoki inimatirofo .
51003015	Faith	Nãskakẽ Cristo nikasharakõikãfe mãto õiti sharanokai mã fochishpanã faatanãtiroma . Askatamaroko aõnoax isharakõiax nã yora fisti keskara shara mã itiro . Nãskakẽ Epa Niospa mato katoni aõnoax mã isharakõita fetsafo mã afeska fanõma . Nãskakẽ mã Epa Nios yoitiro iskafakĩ : “ Aicho Epa Niosi , ẽfe õiti mĩa sharafaxõa , ” ixõ mã yoitiro .
58002010	Grace	Epa Niospa keyokõi onifani aõnoax keyokõi inõfo . Nãskakẽ ãfe fakefo afe isharapakenakafo . Nãskaxõ ãfe Fake Jesús nĩchini nokoõnoax omiskõiyonõ nõ afe ĩpaxanõ . Ãfe Fake fisti nokoõnoax omiskõitiro nõko chaka noko soaxoxiki . Nãato Apa Nios ika ari noko iyoano nõ afe ipaxatiro .
59004001	Sin	¿ Afeskai mã raenã faatanãsharakõimamẽ ? Akka mãto shinã mẽraxõ afarafo mã chakafapai . Nãskax mã feratenã faatanãpai , õitifishkiyanã .
46005001	Sin	Mẽ nika mato mẽraxõ feronãfake fistichi afara chakafaito . Akka , ¿ afeskakĩ mã yoimamẽ anã afaa chakafayamanõ ? Nã feronãfake ãpa ãfi fe oxakĩ chakafai . Askara chakakõi . Nã Nios chanĩmara faafoma tsoa askamisma .
46010013	Faith	Satanás mato afara chakafamapaikĩ mato fisti chakafamapaimisma . Keyokõi nã Nios Ifofaafori ato chakafamapaimis . Mato chakafamapaifiaino Niospa mato yoia keskara mato kexesharatiro mã afaa chakafanõma . Akka mato yoimis keskara mato axõi mã chanĩmara faito . Nãskakẽ Niospa Satanás mato ichapama fekaxtefatimafai mã chakafanõma . Mato Niospa amatiro mã tenenõ mato fekaxtefafiaino . Mãto õiti mato kerexfaxotiro mã Satanás nikanõma . Askatari afara afe keskararafãfe mato fekaxtefaino Niospa mato amatiro mã tenenõ mã Nios kachikirifaxikima .
44020029	Violence	Mẽ mato makinoax kaano , chipo a fanĩrira yoimisfo chakafo fekani mato fanĩrira yoipaikani . Oa poomãnã chaxo fichixõ pitiro keskafakĩ mato pãrapaikani mã anã Jesús shinãnõma .
53001004	Faith	Nãskakẽ Niospa mekaõnoa nõ ato yoifofãsafakĩ nã Nios Ifofaafo fe nõ ato fe ichanãitĩa nõ matoõnoa ato yoimis iskafakĩ : “ Nã Nios Ifofafo Tesalónica anoafo ãto kaifo fetsafãfe ato omiskõimamisfo . Nãskakẽ afara chakafãfe ato afeskarafafiaino a shinãtamaroko Jesús Ifokõi fakaxõ tenekõimisfo , ” ixõ nõ matoõnoa ato yoixomis .
62004012	Faith	Akka tsoa pishta Nios õimisma . Nãskafiax nõ noinãino , Nios nõmẽra ika . Nofe ixõ yorafo noko noimasharatiro .
48001001	Description	Ẽkĩa Pablo , ẽ mato kirika kenexõ fomai . Niospa ea nĩchini aõnoa meka shara ẽ ato yoinõ . Yorafãfe ea nĩchinifoma , Jesucristo feta Epa Niospa ea nĩchini . Nã Niospa Jesucristo otofani mã nakẽ .
58012003	Recommendation	Yora chakafãfe chakafafiaifono tenekõini . Nãskaxõ a nokoõnoax omiskõini keskara shinãkĩ matori omiskõimanaifono , shinãchakatama mãto õiti fekaxtefayamakãfe . Nãskaxõ a Niospa mato amapaiyai keskara mã enetiroma .
45006005	Faith	Cristo nõkoõnoax nani . Nã nõ chanĩmara faax nõ afe rafetiro . Nãskakẽ Jesucristo nakẽ Apa Niospa otofani keskafakĩri anã otofatiro , a keskara shara nõ inõ .
45015010	Recommendation	Anã Niospa meka yoikĩ kirika keneni iskafakĩ : Judeofoma nã judeofo fe inima faatanãkãfe . Mãri ato fe Niospa yora ixii , ixõ kirika keneni .
54004001	Sin	Niospa Yõshi Sharapa noko mẽstekõi yoikĩ iskafamis : “ Jesús mã chaima oaitĩa atiri yorafãfe Nios kachikiri fakani . ‘ Ẽ Jesús Ifofaira ’ ifiamisxakakĩ nã nĩafaka ato pãrafiaito anorima ato yoimisfo . Askara anori yoimisfãfe nikakaxõ niafaka fisti ifofamisfo , ” ixõ ato yoimis .
56003001	Recommendation	Nãskaxõ mefe yorafo ato yoisharafe , Titopa , iskafakĩ : “ Mãto xanĩfofo feta nafa xanĩfãfe yoiaito nikasharakãfe . Ato nikasharax a mato yoiaifo keskakãfe . Askatari afara afeskaraito ato axosharakãfe . Shara shinãkãfe .
61003005	Sin	Akka nã yorafãfe mã tãpifikaxõ shinãkanima , afetĩama Niospa nai onifafianino Niospa yoiaino fakafã nẽxpakĩa mai onifani , taeyoi fakafã iyopaoni . Nãskakẽ Niospa ãfe mekapa fakafã nẽxpakĩa mai onifarisafatani .
60003018	Grace	Akka Cristo nokoõnoax omiskõiax nani nõko chaka noko soaxoxiki . Anãkai nanakama nai fistini . Sharakõifiano retenifo . Akka nõ chakakõifokẽ noko nãxoni . Apa Nios ano noko imapakexakĩ . Akka mã nafiax ãfe fero mẽsho nanima , anã otoni Ãpa Yõshi Sharaõnoax .
61002021	Sin	Akka afo shara ikeranafo Jesús nikayamakatsaxakakĩ . Akka a meka shara mã nikafikatsaxakakĩ chipo anã kachikiri faifono ato omiskõimaki finakõixii .
53003006	Recommendation	Efe yora mĩshtichi , nõko Ifo Jesucristoõxõ nõ mato yoimis . A Epa Nios Ifofaa fetsafãfe yonokaspaifono mã ato makinoax paxkanõ a nõ mato yoimis keskara nikakaspaifono .
45005012	Sin	Niospa nã feronãfake Adán taefakĩ onifani . Nã Adán taefakĩ afara chakafani . Nãskakẽ aõxõ afara chakafapafo . Nã Adán afara chakafaniõnoax keyokõi nõ natiro nõmãi keyokõichi afara chakafaax .
58011033	Faith	Nãskakẽ afãfe Epa Nios chanĩmara fakaxõ ãto sorarofo yoinifo a ato noikaspaifo ato retenõfo . Nãskakẽ a ato noikaspaifo ato retepaifikakĩ finõkõinifo . Akka atiri xanĩfo ikaxõ ãfe yorafo kexesharapaonifo isharanõfo . Nãskakẽ a Niospa ato yoiyoni keskara ato axosharani . Nãskatari atiri nã Nios Ifofaafãfema poomã mẽra ato potanifo . Askafiaifono Epa Niospa ato kexesharani poomãnã ato pinõma .
47004009	Faith	Noko noikaspakakĩ noko chakafapaimisfo . Nãskakaxõ noko chĩfafofãsafamisfo . Noko askafafiaifono Epa Niospa noko potaima . Nãskakatari noko retepaikakĩ noko tsefeya fafiafono Epa Niospa noko kexesharamis nõ nayamanõ .
59004004	Sin	Akka kẽro feneyafiax feronãfake fetsafo fe imis keskarakõi mãri nãskarakõi . “ Jesús ẽfe Ifoki , ” ifiaxõ mã Jesús Ifofakõinama . Nã mã shinãi keskara chakakõi . ¿ Mã tãpiamamẽ mã fetsafo feta afara chakafakĩ , mã Nios noima ? A Niospa fichipaiyaima , mã fichipaiax mã Nios fe rafetiroma mãmãi noikaspakĩ .
44016006	Description	Akka Niospa Yõshi Sharapa , Asia mai ari ato nĩchikaspani , arixõ Jesúsnoa meka shara ato yoipaifiaifono . Nãskakẽ Frigia yafi Galacia finõfainifo .
45010006	Faith	Askata anã kirika kenekĩ iskafani : “ Niospa noko yoini afeskax nõ shara itiromãkĩ . Nõ Cristo chanĩmara faito nõko chaka noko soaxotiro afaa chakafamisma keskara noko õixiki . Nã Cristo meka shara nõko shinã mẽra ikakĩ . Nõ aõnoa tãpixõ nõ ato yoimis . Akka iskara shinãyamakãfe : ‘ ¿ Tsoa nai mẽra katiromẽ Cristo fotomaxiki nõ chanĩmara fanõ ? ’ Akka tsoakai nai mẽra katiroma Cristo fotomaxiki . Askatari iskafakĩ shinãyamakãfe : ‘ ¿ Afeskaxõ mã Cristo naafianikẽ mai mẽranoa nõ ifitiromẽ ? ’ ixõ shinãyamakãfe . Akka iskaratĩa Niospa meka nõ mẽra ikakĩ , ” ixõ kirikaki Moisés keneni . Nãnori nõ mato yoimis .
66016002	Violence	Nikakaxõ Niospa ãjiri fẽtsa taefakĩ ãfe kecho mẽranoa nai mẽraxõ mai ano nachia . Nãskatari nã yoinã põfe keskarato ãfe ane ãto mẽkeki keneyamãkĩ ãto femãnãki keneafo , ãfe nimofo keskarari ifofaafo nãfo kooyoi fetsekaxõ paekõi meexikani .
66005008	Description	Fĩxõ tsomano nã cuatro Niospa onifanifo fe nã veinticuatro xanĩfofo Jesús Ifofamisfo a nãmã feopakefofãnafo . Nãfãfe maneti yafi kechofo tsomafo . Nã kechofo oro fakka fakka ikai keskara mẽranoax otano ãfe kõi nofe nakas shara nai mẽra foai keskara . Nãskarifiai nã Nios Ifofamisfãfe kĩfiaifono Epa Niospa nikamis .
62005001	Faith	Jesucristo Niospa Fakekõi . Nokoki nĩchini noko nimapakexanõ , nõko Ifo inõ . Akka nõ a chanĩmara fai nõ Niospa fakefo itiro . Nãskaxõ ãfe Apa Nios nõ noixõ , ãfe Fakeri nõ noikõitiro .
48005026	Recommendation	Nãskakẽ Niospa Yõshi Shara fe nõ rafeax kakapaimis nõ itiroma , fetsafãfe nokoõnoa yoisharanõfora ixõ ẽ mato finõkõiara iyamakãfe . Mã askakĩ fetsafo mã shinãchakamatiroki . Mã askara chakafo shinãkĩ mã shinãsharatiroma , askara chakakõiki .
54005001	Recommendation	Anifo fãsi mekafata yoiyamafe . Nã mĩ epa mĩ aka keskafakĩ , oitsifafãi yoisharafe . Askatari nã naetapafori mĩ ochi yafi mĩ exto aka keskafakĩ ato shinãmasharata ato yoisharafe .
60002012	Recommendation	Nãskakẽ ato mẽranoax Jesús Ifofaax isharakõikãfe . Akka afãfe mato yoikĩ chakafamisfo fanĩrira mato mekafakakĩ . Nãskakẽ ato kopiyamakãfe . Tanaimakõi ato mẽra ikãfe . Mã askaito mato õinõfo mã afaa chakafatama mã isharakõikẽ a Niospa keyokõi noko ichanãfaitĩa mã mai keyoaino . Nãskakẽ mato iskafakani : “ Aicho , na yorafo fãsi sharakõifo , nõ ato chakafafiaino noko kopikanima , Niosxõ noko shara famisfo . Fãsi Nios sharakõi , ” ixõ yoinõfo .
50003006	Sin	Askatari Niospa meka nikasharapaikõikĩ a Nios Ifofaafo ẽ ato chakafapaoni . Askatari ẽ isharapaikõikĩ Moisés yoini keskara ẽ nikasharakõipaoni . Nãskakẽ eõnoa yoikĩ tsõa iskafatiroma : “ Na Pablokai Moisés yoini keskara nikakõipaonima , ” ixõ tsõa yoitiroma .
43004052	Description	Askafaifãfe ato yõkani : “ ¿ Fanĩ xini rakano ẽfe fake sharamẽ ? ” ixõ ato yõkaito , “ Xini keya mĩ fake ãfe yona matsita , ” fanifo .
43019031	Violence	Mã Pascua fista ikaino Jesús yafi yometso rafe ifi cruz ikakĩnoa judeofãfe õikaspanifo . Nã fistatĩa ato pena tenetitĩa ini . Nãskax mã fista ikaino Pilato ano fonifo yoi fokani iskafakakĩ : “ Mã penama nõko fista iki kiki . Nã Jesús yafi nã yometso rafe ãto fitax xao tẽkerisa fanõfo koshi nanõfo ato yoife . Mã penama nõko fista iki kiki nã ato mastafo ano anã inõfoma nõko fistatĩa , ” judeofãfe ãto xanĩfofofãfe Pilato fanifo .
43019012	Description	Askafaito nikakĩ Pilato Jesús kãimapaini . Kãimapaiyaino nikakani fãsikõi judeofo mekainĩfofãkata yoinifo : “ Fatora fetsa xanĩfo ipaikĩ nãato César xanĩfo chakafai . Akka na Jesús xanĩfo ipai . Akka mĩ Jesús kãimaxõ mĩ anã nõko xanĩfo César tanaima , ” fanifo .
43014001	Faith	Anã Jesús ato yoini : “ Ẽfe fakefãfe , mãto õiti fekaxtefayamakãfe . Nios chanĩmara fata , eari chanĩmara fakãfe .
50001028	Faith	Mã askafakĩ yoiaito a mato noikaspaifãfe mato mekakĩ xatemapaiyaifono rateyamakãfe . Nãskakẽ mã atoki rateyamaito õikakĩ tãpitirofo akka nãfo fenokõikani , akka mã fenotama Nios fe mã nĩpanaka .
43015016	Grace	Mã ea ifiyamafiaino ẽ mato ifini ea keskara mã inõ mãtoxõ fetsafãferi ea chanĩmara fanõfo . Nãfãfe ea Ifofapanakafo efe ipaxakakĩ . Nãskaifono mã afarashta ẽfe Epa Nios ẽfe aneõxõ mã yõkaito mato axosharaxii .
58011004	Faith	Ẽ mato yoinõ nikakapo mã tãpinõ a nõko xinifo ipaonifo afe keskaramãkĩ . Nõko xini Abel Nios chanĩmara faxõ oveja fake inãni nã Niospa yoini keskafakĩ . Nãskakẽ Nios akiki inimakõini . Akka ãfe ochi Caínkai askara inãnima . Nã Caín Nios nikakaspayanã ãfe afarafo inãpaiyaito Niospa fichikaspani . Akka ãfe exto Abel Nios chanĩmara fakõikẽ Niospa aõnoa yoikĩ iskafani : “ Mĩ ea chanĩmara fakõina , ” ixõ yoini . Abel Nios chanĩmara faax mã nafianikẽ nõ Abel shinãkĩ nõ tãpitiro Nios chanĩmara faxõ nõ nikasharakõitiro . Nõ askafaino Nios nokoki inimasharakõi .
46004001	Recommendation	Akka mã nokoõnoa shinãkĩ iskafatiro : “ Nafãfefi Cristo yonoxomisfokĩ , ” ixõ nokoõnoa yoikãfe . Cristoõnoa meka shara tsõa nikayomisma Epa Niospa nõko shinã mẽraxõ noko shinãmanaino nõ atori tãpimani .
66006013	Description	Oa nefe kerexepato nokoki nefekĩ fana fimi yome mĩshti niriatiro keskara . Nãskarifiai fishifo nai mẽranoax mai ano pakei fetsea .
46010014	Recommendation	Efe yora mĩshtichi , fetsafãfe afara onifakaxõ , “ Na nõko niosra , ” ikaxõ chanĩmara faifono ato makinoax paxkafaitakãfe .
45012021	Recommendation	Askata fetsafãfe mato chakafapaifiaifãfe mãri kopikiri ato chakafayamakãfe . Chaka ifofayamakãfe . Askatamaroko afara sharafatitaifakãfe . Askafakĩ mã chaka potatiro .
55002014	Recommendation	Na ẽ mia yoiai anori , mefe yorafo ichanãmisfo ato shinãma fafãife . Niospa mia xafakĩa õiaino ato yoife Niospa mekaõnoa feratenãnõfoma , feratenãkani aõnoax mekanõfoma . Akka fatotokai yoisharaimãkai fatotori yoisharaimamãkai ikaxõ tsõa tãpitiroma tãpipai kakĩ . Anorima nika kakĩ tsõa tãpitiroma . Askakani fanĩrira mekamisfo ãa chanĩkani .
59004008	Recommendation	Nios Ifofasharakãfe . Mã Nios Ifofasharaino mato fe rafei . Nãskakẽ mãto chaka xatekãfe afaa chakafapaikakima . Akka fẽtsa Nios Ifofasharapaifikĩ , Satanásri ifofapai , askatamaroko , Nios fisti Ifofasharakãfe .
59002009	Sin	Akka mã fetsafo noiamax mã shara ikima , chaka mã iki . A Niospa Moisés yoini keskara mã akima . Nãskakẽ , “ Mã nikayospakõifo , ” Niospa mato fatiro .
52004007	Grace	Epa Niospa noko katonima nõ afara chakafanõ . Askatamaroko noko katoni a keskara shara nõ inõ .
45001018	Sin	Niospa meka nikakaspaifãfe a chakafamisfo Niospa ato õimani ato omiskõimakĩ . Niospa meka chanĩmakõifiano nikakaspakata yora fetsafori ato Niospa meka chanĩmara ato famakaspakani .
62004007	Faith	Efe yora mĩshtichi , nõ noinãkõinõ , Niospa noko ato noimanõ . Nios fistichi noko shinãmatiro nõ ato noinõ , a fistichimãi noko noikĩ finakõixõ . Nãskakẽ nõ ato noikõikĩ nõ Nios tãpia nõ afe yora , nõko õiti mã noko fetsafaano .
62002009	Sin	Akka , “ Ẽ Nios fe rafea ẽ xafakĩakõi ika , ” ixõ nõ yoifixõ nofe yorafo nõ noikaspamis , nõkai xafakĩakõi ikama .
60004014	Grace	Akka mã Cristo Ifo shara faino Cristoõxõ mato ĩchaifono inimakõikãfe . Nãskakẽ Epa Niospa ãfe sharafoya ãfe Yõshi Shara matoya rafemani kiki .
44021019	Grace	Mã atoki nokoxõ Pablo ato yoisharakõini . Nãskaxõ ato yoipakeni a Niospa aõxõ a judeofoma ato chanĩmara famakõikẽ .
43008046	Sin	Ẽ afaa chakafaito mã ea õimisma . Ẽkai afaa chakafamisma . Ramashara ẽ chanĩmisma . Ẽ askafiaito mã ea chanĩmara famisma .
58010017	Grace	Nãskaxõ anã yoikĩ iskafani : Mã ea Ifofaino ẽ anã shinãpakenakama a mã chakafamisfo , ixõ Niospa Yõshi Sharapa yoini .
46001005	Grace	Chanĩma , Jesucristo mato fe rafesharaino aõxõ mã Niosnoa tãpisharakõitiro . Akka ãfe shinãõxõ xafakĩa mã yorafo mã yoisharatiro . Jesucristoõnoa mã ato yoisharatiro .
45015030	Recommendation	Efe yora mĩshtichi , meka fetsari ẽ mato yoipai . Mã nõko Ifo Jesucristo noixõ ãfe Yõshi Sharaõxõ ea noikãfe . Ea Nios kĩfixokãfe ẽ yonosharaxonõ afanã ea afeska fanõma .
43007020	Violence	“ Kee . Tsoakai mia retepaima . Mĩ mẽra niafaka yõshi chaka nanea , ” faifãfe
45003025	Grace	Ãfe Fake Jesucristo nĩchini ãfe imi foax nõõnoax nanõ nõko chaka noko soaxoxiki . Nãskaxõ Niospa noko omiskõimanima . Nõ Jesús chanĩmara faino Niospa nõko chaka noko soaxoni nõ shara inõ . Nãskaxõ nõ õitiro Nios sharakõi . Jesús nayoamano chakafafiaifono Niospa teneyoni . Ato omiskõimayonima Niospamãi tãpixõ ãfe Fãkemãi chipo ato nãxoxiaino Niosmãi mẽstekõi ixõ .
43018018	Description	Mã fakishano matsinãkõikanax chii ketefaax keyokõi chii yoonifo matsi meyamaxikakĩ . Nã xanĩfofo ãto yonoxomisfo fe a Nios kĩfiti pexefã kexemisfãfe chii ketefaax yoonifo . Pedrori ato fe yooni .
49006011	Recommendation	Ẽ afara fetsaõnoa mato yoinõ mã tãpinõ . Sorarofo ãto xanĩfãfe ato yoitiro itipinĩsharanõfo fetsafãfe ato afeska fanõfoma . Nãskaxõ a aõ xorakomeaifo kerexkõi ato inãtiro , maiti kerexkõiri ato inãtiro , sĩtora kerexkõiri ato inãtiro fetsafãfe ato retenõfoma . Nãskarifiakĩ Epa Niospa ãfe Yõshi Shara mato inãpaiyaito fikãfe , Satanás chakata mato afara chakafamapaiyai keskara axikakĩma .
43013037	Faith	anã Pedro kemani : “ ¿ Afeskai iskaratĩa ẽ mefe katiromamẽ ? Mẽ iskaratĩa itipinĩshara mĩõnoax naxikĩ , ” faito ,
50004007	Faith	Nãskakẽ mã ratepaiyaito Niospa mato inimamasharakõixii . Afara afeskara ifiaino Niospa nõko õiti noko inimamaxotiro . Nãskakẽ nõ tãpitiroma afeskaxora nõko õiti noko inimamaxotiro . Askafiano Cristo Jesús nõ chanĩmara faino noko shinãmasharatiro . Afara sharafoõnoa shinãkãfe .
59003009	Faith	Nã nõko ana fistichi nõ afara chaka yoitiro . Nãskatari nã nõko ana fistichi nõ Epa Nios yoitiro iskafakĩ : “ Epa Niospa , mĩ sharakõi . Mĩ nõko Ifo , ” ixõ nõ yoitiro . Epa Niospa keyokõi yorafo onifani ãfe õiti keskara inõfo . Askafixõ nõ fetsa mekafakĩ chakafatiro , askafayamakĩ Niosnoa meka shara nõ yoitiro . Efe yora mĩshtichi , meka sharafekai meka chaka osia shara itiroma .
46005010	Sin	Akka a Jesús Ifofaafoõnoama ẽ mato kenexoyonima . Nã Jesús Ifofaifoõnoa ẽ mato kenexoni . Akka faki pishtakai iyamafoma a Jesús Ifofaifoma . Nãskakẽ nõ ato fe imis . Fakira kaxõ nõ õimis nãriri ikafo a Jesús Ifofaafoma . Nõ ato fe ifiaxõ afãfe akaifo keskarakai nõ amisma . Afãfe ãto ifo Satanás . Nãskaxõ ãto chaka xateafoma . Chaka fetsa fetsatapafo amisfo . Nãskaxõ ãto ãfimafo chotamisfo . Kẽrofori nãskarifiamisfo ãto fenema fe chotanãkani . Afama mĩshti fipaikata ãfenãfoma fipaimisfo . Nãskatari yometsokõifo imisfo . Nãskakata nioskõiyamafekẽ , “ Na nõko niosra , ” ikaxõ afara kĩfimisfo . Nãskafaifono nõ ato feta afaa chakafamisma . Nãskafikẽ nõ ato fe imis . Nõ ato makinoax faki paxkatiroma .
44026009	Sin	Anã Pablo ato yoini iskafakĩ : “ Ẽa shinãxõ a Jesús Ifofaafo ẽ ato omiskõimapaoni . Nã Jesús Nazarete ano ikano , ãfe ane nikakaspakĩ ẽ chakafapaoni .
61002014	Sin	Askatari kẽro fetsa õikakĩ akiki nokofenepaikakĩ chotapaimisfo , chaka fisti shinãmisfo . Akka kẽromã Jesús Ifofayamaxõ ato fichipai ato fe ixiki . Askatari a chanĩmisfãfe Jesús Ifofasharamisfoma ato chakafamapai ato feta afarafo chakafanõfo ato õikakĩ . Askatari ato afama mĩshti ato fichipaimisfo mã askara feyafamisfo . Niospa nã keskara yorafo ato omiskõimani omiskõipakexanõfo , yora chakafomãiano .
43010012	Description	
59001019	Recommendation	Efe yora mĩshtichi , nikasharakãfe ẽ mato yoisharanõ . Fẽtsa mato yoipaiyaito , nikakaspatama nikayokãfe . Mãri chipo fenãmãshta yoisharaxikakĩ . Akka samamashta õitifishkiyamakãfe . Nãskakẽ nõ õitifishkiki nõ mekatiroma .
46009014	Recommendation	Nãskarifakĩ nõko Ifãfe yoini iskafakĩ : “ Fẽtsa ẽfe meka shara fetsafo yoiaito nikakakĩ nã nikaifãfe a yopaifo ato inãtirofo , ” ixõ nõko Ifãfe yoini .
43012046	Grace	Nono mai ano fakish keskara . Nãskakẽ ẽfe Epa Nios ariax ẽ nono mai ano ẽ oni pena keskara ikiyoi . Fakishi tsõa õitiroma . Akka nã ea chanĩmara faito Epa Nios Ifo sharakõifatiro pena keskara shara ixiki .
43005014	Description	Askano chipo Jesús a feronãfake sharafaa Nios kĩfiti pexefã mẽranoa fichixõ yoini : “ Anã mĩ isinĩ ikima . Mã mĩ shara . Anã a mĩ chakafapaoni keskafakĩ afianã chakafayamafe . Mĩ chaka xatefe . Mĩ chaka mĩ xateyamakẽ afaranã mia anã omiskõimatiroki , ” ixõ Jesús yoini .
46016014	Recommendation	Afarafo mã akai keskara Nios yafi yorafo noikĩ axosharakãfe .
43014015	Recommendation	Anã Jesús ato yoini iskafakĩ : “ Ea noikõikĩ nã ẽ mato yoiai keskai ikãfe .
58012025	Recommendation	Nãskakẽ Niospa mato yoiai keskara nikakaspayamakãfe . Nã nono mai anoxõ nõko xinifo Moisés ato yoini keskara nikayamaifãfe Epa Niospa ato omiskõimani . Akka Jesús Moisés keskarama . Nios ika ariax nokoki fotoni Niospa Fakekõiax . Nãskakẽ a Jesús noko yoiai keskara nõ nikayamaito nokori omiskõimakĩ finakõixii .
48004008	Sin	Akka taeyoi mã Nios tãpiyoamax nã nioskõimafo mã ato nikaito mato yonomayopaonifo .
44003026	Grace	Nãskakẽ Niospa ãfe Fake Jesús nokoki nĩchini nai mẽraxõ yonoxomis inõ . Taefakĩ nokoki nĩchini nõko chaka nõ xatenõ anã chaka shinãyamaxiki a Ifo sharafaxõ . Nãskax nõ isharakõinõ , ” ixõ Pedro ato yoini .
44010039	Violence	Akka nõ õiyamea Jesús afama mĩshtifo faito judeofãfe ãto mai anoxõ ata Jerusalén anoxori akaito nõ õiyamea . Nãskafafiaito reteyameafo ifi cruz ikakĩ mastakaxõ .
46001010	Recommendation	Efe yora mĩshtichi , ẽ mato yoisharapai . Nõko Ifo Jesucristo ea yoiaino ẽ mato yoi nãnorifos mã shinãnõ , mã fetsa shinãnõma . Jesucristo mato shinãmapaiyai keskara fisti shinãkãfe .
51001021	Sin	Mãto õiti mẽraxõ mã Nios noikaspayanã , mã chakakõi fapaoni . Nãskata mã Nios fe rafeyamata , afe yorarikai mã ipaonima .
55002022	Recommendation	A naetapafãfe afara chakafo shinãkĩ nã apaiyai keskara faifono mĩri askayamafe . Anori shinãtamaroko Niospa fichipaiyai keskara shinãfe , Jesús chanĩmara fafãi , yorafo noikĩ , fetsafãferi shinãsharakõiaifono , Jesús Ifofaifo ato fe mẽstekõi isharakõife .
51003001	Faith	Akka Cristo naax anã otoinãkafani keskai mãri nãskariai afe otoinãkafani keskara mã itiro mã isharakõiax afe ipaxakĩ . Cristo iskaratĩa Apa Nios fe ika afeta keyokõi ĩkinã . Nãskakẽ aõnoa shinãta nã mato amapaiyai keskara aõnoa shinãfafãikãfe .
66008007	Violence	Askata fẽtsa ãfe maneti chãi chãisafaino faka matsi tokoro efapafo imia osia nai mẽranoax keyopakea . Chiiri imiya osia nai mẽranoax mai ano pakea . Mãifã kaxke fetsa koofi keyoa ififoya . Akka ranãri texea . Akka fasifo kooi keyokõia .
66011017	Faith	
43004010	Grace	Jesús kemani : “ Niospa mia inãpaiyai mĩ tãpiama mĩ eari tãpiama . Akka mĩ ea yõkaito ẽ mia faka shara inãkerana . Nã faka sharapa yorafo nimasharatiro , ” Jesús fani .
51003004	Grace	Cristo anã mai ano fotofaino mãri afe ixii . Nãato noko ĩkipakenaka . Nãskakẽ a keskara sharakõi nõri afe ixii , keyokõichi yorafãfe noko õixikani .
43020031	Faith	Epa Niospa Jesús nĩchini nõko Ifo inõ . Nãfi Niospa Fakeki . Ẽ mato Jesúsnoa kenexoni mã chanĩmara fanõ . Chanĩmara faax mã aõnoax Nios fe nĩpaxanõ .
62004006	Faith	Akka nõfi Niospa yorafokĩ . Nãskakẽ a Nios tãpiafãfe noko nikakõitirofo nõ yoiai anori . Akka a Nios Ifofaafãfema a nõ yoiai anori nikatirofoma . Akka nõ tãpitiro ato mẽra Niospa Yõshi Shara naneano noko nikasharaifono . Ato mẽra nanexõ fanĩrira ato shinãmanima . Akka a noko nikaifoma ato mẽra Satanás nanea . Satanás ato mẽra nanexõ fanĩrira ato shinãmani . Satanás chanĩ finakõia . Nãskax õiti chakaya .
65001012	Description	Akka mã noinãkĩ ayayanã mã pimis nõko Ifo shinãyanã . Akka nã yora chakafori rãfitama mato fe ichanãkaxõ nõko Ifo shinãmisfoma . Fetsafo noitama ãakõi noimemisfo . “ Nõ mato yoi mato kexesharaxiki , ” ifiakaxõ tsõa afaa yoisharamisma . Nãfo nã nai kõi oimais keskarafo . Nõ nai kõi fakish õikĩ mã oi feira nõ fatiro inimayanã . Akka oi iyamaino nẽfe nai kõi potano nõ shinãchakatiro . Nã ato kexemisfo keskarafofikanax afãfe nõko Ifoõnoa tsõa tãpiama . Nãskatari nã yorafo nã ifi fimimistĩa fimiyamai keskarafo . Nã ifi mã nai rafea keskarafo , mã nakẽ ãfe tapo tsekatirofo . Nãskarifiakĩ nã ato pãramisfãfe tsõa ato Jesús Ifofamatiroma afe nĩpaxanõfo .
44005015	Description	Nãskakata a isinĩ ikaifo xafakĩa ato kãimanifo ãto rakatiki ato ratakaxõ fãi kesemẽ , “ Pedro ãfe yõra ato fakish faafofãnaino sharatirofora , ” ikaxõ .
49006016	Faith	Akka sorarofãfe ãto xĩtimati nã kerexkõi tsomatirofo a ato noikaspaifãfe ato pĩanõfoma . Nãskarifiakĩ a mato xĩtixonai mã fenai . Mã nõko Ifo Jesús chanĩmara faino nã niafaka chakafãfe mato afara chakafamapaiyaito mã atiroma . Nãskakẽ nõ Jesús chanĩmara fakõinaino nã nõko xĩtimati keskara itiro .
51003023	Recommendation	Afara yonokĩ inimayanã axosharakõikãfe . Nõko Ifo shinãkĩ ato yonoxosharakãfe .
58012016	Recommendation	Nãskatari mãto ãfima fe iyamakãfe . Kẽrofori mãto fenema fe iyamakãfe . Akka nõ naino , nõko fake iyoato nõko afama mĩshti fitiro . Akka Esaú shinãsharanima . Fonãikĩ ãfe exto yõkani ãfe ẽxto pimanõ . Nãskaxõ a ãfe apa inãpaiyai shinãkima ãfe exto yoini iskafakĩ : “ Epa naano ãfe afama mĩshtifo ẽ fiai ẽ mia inãnõ kopifakĩ , ” ixõ yoini . Nãskakẽ nã Esaú keskara iyamakãfe . Atokai Niosnoa shinãpaonima . Akka a Niospa mato inãpaiyai keskara fikaspakĩma , fikãfe .
43018040	Sin	fãsikõi mekainĩfofãnifo : “ ¡ Jesús tsekakima ! ¡ Barrabás noko kãimaxõfe ! ” fanifo . Nã Barrabás yometso ini .
55003004	Sin	askata a afe rafeafo ato chakafafãi , samama õitifishkimis ikãi , “ Ẽkai tsoa keskarama , ” ixõ yoifãi , Nios noitama afara chaka fisti fakĩ ato inimamapaimiskõi ipaikani .
50002009	Grace	Nãskakẽ Epa Niospa xanĩfo finakõia imani , nãatofi keyokõi finõinĩfofanakĩ .
61001016	Description	Nõ mato yoimis nõko Ifo Jesucristo ãfe kerex sharaõxõ afama mĩshti fatiro . “ Anã nokoki oxii , ” ixõ nõ mato yoimis . A yorafãfe yoipaonifo anori nõ mato yoimisma . Akka nõko ferokõichi nõ õini , nõko Ifãfe chaxapakefofãnaito .
61003016	Sin	Nã kirika keneai tii nõko Ifo anã oxii kiki ixõ aõnoa yoikĩ mato kirika kenexoni Pablo . Akka a atiri yoikĩ keneni afokai nõ tãpisharatiroma . Akka a Niospa meka tãpiamafãfe ãa fanĩrira yoimisfo a Pablo yoikĩ keneni anori tsõa yoimisma . Nãskarifiakĩ Niospa mekakõi yoitama , fanĩrira yoimisfo . Nãskakanax omiskõipakenakafo .
44014014	Description	Akka ato askafaifono Bernabé feta Pablo mã tãpikaxõ , ãto rapati faxtenifo , ato niosra faifono ãto õiti mẽraxõ shinãkõikaki . Nãskakaxõ ato mẽra ikifaikata fãsikõi ato yoinifo
45015008	Faith	Ẽ mato yoinõ Jesucristo mai ano oni judeofo ato yonoxomis keskara ikiyoi . Niospa nõko xinifo yoiyoni keskara Cristo oni . Nãskakẽ Niospa nõko xinifo yoini keskara chanĩmakõikẽ nõ tãpitiro .
59001026	Sin	Akka fẽtsa shinãkĩ iskafai : “ Ẽ Jesús Ifofasharai , ” ifiakĩ meka chaka fisti yoimis ãa pãrameyanã . Askara yõrakai Jesús Ifofasharama . Akikikai Nios inimaima . Nã keskara yõrakai tsoa õimatiroma afeskax isharatiromãki . Atokairoko Nios Ifofaxõ ato õimaxiki .
43015020	Recommendation	Nã ẽ mato yoiai keskara shinãkãfe . Ẽ mato yoi iskafakĩ a yonoxomistokai ãfe ifo finõtiroma . Akka ea omiskõimakani matori omiskõimaxikani . Akka a ẽ ato tãpimana nikakaxõ matori nikaxikani mã ato yoiaito .
43008031	Faith	Nãskaxõ Jesús a chanĩmara faafo yoini : “ Ẽ mato yoiaito mã ea nikasharakõiax mã eõxõ tãpimiskõifo mã itiroki .
44007011	Description	“ Nãskakẽ Ejipto anoafo fe Canaán anoax fonãiki finakõinifo omiskõiyanã . Nãskakẽ nõko xinifãfe afaa pinifoma .
63001004	Faith	Mẽ tãpia ẽ inimaifinakõi ranãri mã isharakõiaino a Epa Niospa noko yoini keskai . Nãskakẽ ẽ matoki inimakõini .
54005008	Faith	Akka fẽtsa afe yorafo kexesharama , ãfe pexe mẽra ikiaifãfe ato kexeima nãskafakĩ chakafai . Aa keskaratokai Niospa meka nikasharama . A Jesús Ifofamato askarato afara chakafai , akka a Jesús Ifofaafãfe afe yorafo kexesharakakĩma fãsi chakafamisfo .
58010022	Faith	Nãskakẽ nõ Jesús chanĩmara fakẽ nã noko nãxonioxõ nõko õiti fena sharakõi noko faxotiro . Nãskaxõ a nõ afarafo chakafamis keskarafo anã nõ shinãtiroma nõko õiti inimakõitiro . Nãskaxõ faka sharapa nashimana keskara noko fatiro anã afaa chaka nõko shinã mẽraxõ nõ shinãnõma . Nãskakẽ Nios fe rafekãfe .
48001023	Description	Ea õiyamafikatsaxakakĩ eõnoa iskafakĩ yoiaifãfe nikapaonifo : “ A na feronãfãke taefakĩ noko omiskõimapaofinixaki , iskaratĩa Jesúsnoa meka shara ato yoifofãsafai . Askatari noko keyokõi omiskõimakĩ noko xatemapaipaoni nõ anã Jesús nikanõma , ” ixõ eõnoa yoinifo .
44027034	Recommendation	Ẽ mato yoikai pikãfe . Nõ piax shara nõ itiroki anã mãto yora kerex inõ . Nõ afeskaimakai , ” ixõ ato yoini .
66002003	Faith	Nãskax mã eõnoax omiskõikĩ mã tenemis ea potakaspakĩ .
56002002	Recommendation	Askata anifo tiiri ato yoisharafe isharanõfo . “ Anã pãeyamakãfe , ” ato fafe . Askafaxõ ato yoisharafe : “ Mãri isharakãfe mã askaito õikĩ fetsafãfe mato õinõfo . Afara chakafapaikĩ anã ayamakãfe , kexemesharakãfe . Shara shinãi ikãfe . Mãto õitinĩ Nios shinãkĩ kachikiri fayamakãfe . Askata mãri yorafo fe rafesharakãfe . Ato noikãfe . Mãto afara afeskaraito shinãchakayamakãfe , a finõmataroko Nios yoikãfe . ” Nãskaxõ anori ato tãpimasharafe , Titopa .
44017030	Recommendation	Askafiaifonokai Niospa ato afeska fanima . Akka iskaratĩa keyokõi ato yoi ãto chaka xatekaxõ chanĩmara fanõfo .
43019025	Description	Nãskano nã Jesús mastafo ano chaimashta Jesús ãfe afa nini . Ãfe afa fetsari nãno nini . Nã Cleofaspa ãfe ãfinõ María Magdalenanõ nãno chaimashta ninifo .
66019013	Description	Rapati chainipa safea . Nã rapati imiki momoa . Nãskara õikĩ ea shinãmana Jesús noko nãxoni . Ãfe ane fetsari , “ Niospa Meka , ” famisfo .
46008009	Recommendation	Nãskakẽ mato feta Nios Ifofaafo afaa chakafamayamakãfe . Mã shinãi iskafakĩ : “ Nõ keyokõi pitiro . Afara onifakaxõ , ‘ Na nõko niosra , ’ ikaxõ nami inãfo . Nã nami nõ pitiro nã onifafokairoko Nioskõikẽ . Akka mã nõ na nami pixokai nõ ãto nios chanĩmara faima . Akka mã nõ tãpia Nioskõima . Akka pixõ Nioskõi nõ chakafaima . Jesúsri nõ kachikirifaima , ” ixõ mã shinãi . Mã anori shinãfiaino Jesús Ifofaa fetsafãfe anori tãpiafoma . Tãpiamaifono nã nioskõimato kĩfiti pexefã anoxõ mã piai fisti mã pipai mãkai ãto nios ifofapaima , nãskakĩ mato õikakĩ akairi apaikani . Akka mã mã tãpia yorafãfe ãto niosnã nõ nami pia shara , chakama . Akka fetsafãferi Nios Ifofafiakaxõ yoimisfo iskafakakĩ : “ Ãto niosnã nõ nami pia sharama , nõ chakafatiro , ” ixõ yoimisfo . Nãskaxõ mã nami piaito fetsafãfe mato õikakĩ akairi afãfe nami pitirofo . Nãskaxõ mã nami pikaxõ chipo shinãtirofo iskafakakĩ : “ Ooa , mẽ nami pixõ ẽfe Ifo Jesús ẽ chakafaa ẽmãi ãto niosnã nami pixõ . Nã nami pikĩ ẽ ãto nios sharafai . Ẽ ãto nios ifofai õitsai . Ooa , ẽ chakafaa , ” ixõ shinãtiro . Askaxõ ãfe shinã mẽraxõ shinãchakakõitiro mã nami piaito õikakĩ akairi pikaxõ . Nãskakẽ mã chakafamatiro . Askafakĩ Cristori mã chakafai . Mã mã tãpia afara onifakaxõ , “ Na nõko niosra , ” ikaxõ nami inãifo nã pixokai mã chakafaima nã onifafokairoko Nioskõikẽ . Akka fetsafãfekai tãpiafoma . Afãfe shinãkani : “ Nã nami pixõ nõ chakafatiroki , ” ixõ shinãmisfo . Akka mã piaito õikakĩ akairi pikaxõ shinãchakatirofo . Mã akai keskafakĩri shinãkani . Akka mã nã nami piyamainokai akairi pikeranafoma . Shinãchakakeranafoma . Nãskakẽ mato fe yorafo noikõixõ mã nã nami pitiroma ato chakafamaxikima . Akka atoõnoaxri Cristo naniki .
44013034	Grace	Niospa afetĩama yoiyoni iskafakĩ : Mĩ nafiano ẽ mia otofaxii mĩ yora pisiyamanõ , ixõ yoinino , nãnorikõi aõnoa kirika kenenifo : Chanĩma , nã ẽ David yoini keskafakĩ ẽ mia sharafai , ixõ Niospa yoini .
43014020	Faith	Naax ẽ otoaito mã ea tãpitiro ẽmãi Epa Nios fe nĩpanakakẽ . Nãskarifiai mã efe ixii . Ẽri ẽ mato fe ixii .
62002003	Faith	Nãskakẽ Cristo noko yoiai keskafakĩ nõ nikakõixõ nõ tãpisharakõitiro nõmãi afe rafexõ .
43008024	Sin	Nã ẽa ẽ yoimea keskara mãto chaka potaxma mã nai eakairoko mã ea chanĩmara faax . Nãskakẽ afara chakafaxõ mãto chaka soaxma mã naax Epa Nios ari mã nokotiroma . Mã mã naano mãto chaka mato fe ipanaka . ”
66017006	Sin	Nã kẽro feroma keskarato Jesús chanĩmara faifo ichapakõi ato retea inimayanã . Nãskaito õikĩ tãpia . “ Choo , na kẽromãtsi ato retemiski , ” ixõ ẽ shinã .
58012017	Description	Mã mã tãpia ãpa afara shara inãpaiyai keskara fipaifikĩ finima . Nãskaxõ apa yõkakĩ iskafani : “ Epa , a mĩa inãpai keskara ea inãfe , ẽ mĩ fake iyoakõi , ” ixõ oiaiyanã yõkafiaito ãpa inãnima mãmãi chipokoto fiano . Nãskakẽ õisharakãfe . Mã Nios nikayamai mãri Esaú keskara itiro . Nãskakẽ Niospa mato inãpaiyai keskara mã fitiroma .
43007012	Description	Nãno yora ichapa rasi inifo . Atirifãfe iskafanifo : “ Jesús feronãfake sharakõi , ” ikaxõ yoinifo . Askafafiaifãfe atirifãfe yoikĩ iskafanifo : “ Maa . A feronãfakekai sharama . Yorafo pãramis , ” ikaxõ yoinifo .
44011021	Faith	Nõko Ifãfe ãfe Yõshi Shara ato fe ikano , a ãto xinifãfe ato yoipaonifo shinãmakikãta nõko Ifo chanĩmara fakõinifo .
52002004	Faith	Askatamaroko Epa Niospa noko katoni ãfe meka shara Jesúsnoa nõ mato yoinõ . Akka nõkai yorafo nokoõnoa shinãmapaitiroma . Askatamaroko nokoõnoa Nios fisti nõ inimamapai , nã fistichi nõko shinã mẽraxõ nõ shinãi keskara tãpikõia .
46015057	Grace	Akka Jesucristo noko nãxoni noko chaka soaxoxiki . Nãskakẽ nõ Jesucristo Ifofaax nõ nafiax nõ anã otoax nõ anã nanakama . Nõ afe nĩpanaka . Nãskakẽ nõ Epa Nios aicho fai .
54005005	Faith	Nã kẽro ifomafa fakemais ita , fafamais ita , fenemais ita , nãskarafãfe Nios fisti shinãkĩ : “ Niospa ea kexei , ” ixõ shinãkĩ iskafakĩ , nã pena tii kĩfita fakish tii kĩfita famisfo Epa Nios mẽxotaima kĩfikakĩ .
43016024	Grace	Ẽfe aneõxokai ẽfe Epa mã yõkayomisma . Akka ẽ naax otokẽ nãskakẽ ẽfe aneõxõ ẽfe Epa mã yõkatiro . Mã yõkaito ẽfe Epa mato inãxii . Mato inãino mã fãsi inimakõixii , ” ixõ Jesús ato yoini .
46007021	Recommendation	Mã fẽtsa yonomati ikatsaxakĩ shinãchakayamakãfe . Nãskarakõi ikãfe . Akka mãto ifãfe mato nĩchipaiyaino , “ Fotakãfe anã yonoxoxikakĩma , ” mato faino mã katiro .
65001019	Sin	Nã keskarafãfe mato paxkanã fatirofo , afarafo chakafo shinãfafãikani . Askarafo Niospa Yõshi Shara ato mẽra naneama .
48001006	Sin	Ooa . Epa Nios potakanimara ixõ ẽ shinãmis , koshikõi kachikiri fayanã mã potafiaino , Cristo mato noiaino Epa Niospa mato katofinino . Epa Nios fe ipaikakĩ ãfe meka shara nikafiyanã , meka fetsa fetsatapafo nikakakĩ kachikiri famisfo .
58012014	Recommendation	Nãskakẽ mẽenãpaitama keyokõi yorafo fe isharafafãikãfe . Nãskatari Jesús keskara shara ipaikãfe . Akka tsoa Jesús keskara shara iyamakani afãfekai nõko Ifo õinakafoma .
43021006	Description	Askafaifono ato yoini : “ Mãto põya kayakai aõri mãto rini potekãfe . Askafaxõ mã fitiroki , ” ato faino nikakakĩ nã ato yoiai keskafanifo ãto rini potekakĩ ãto põya kayakai aõri . Nãskaxõ meafo mã foe kayakõi fia menifo . Ato kanõanãfã mẽra nanepaikakĩ ranãnifo .
46007019	Recommendation	Akka nõ foshki repa xatemisma askatari nõ foshki repa xatemis nãskara shara . Akka nõ askanokai , “ Mã chakafaa , ” noko Niospa faima . Askatari nõ askamanori , “ Mã chakafaa , ” noko Niospa faima . Nã judeofo imis keskarakai nõ itiroma noko Niospa ifinõ . Askatamaroko Niospa noko yoini keskara nã fisti nõ atiro .
45012008	Recommendation	Mato fetsafo katokẽ aõxõ fetsafo õiti ato fepeaxõfafãikãfe . Mato fetsafo katokẽ afara yopaifo inimayanã ato inãsharakãfe . Mato fetsafo katokẽ ãto xanĩfo mã inõ . Nãskakẽ Niospa shinãmana keskara ato yonomasharakãfe . Xanĩfo mẽsteshara ikãfe . Nã mato katokẽ ãfe shinãõxõ omiskõiaifo ato noikĩ inimayanã ato axosharakãfe .
44019002	Faith	“ ¿ Mã Nios Ifofaxõ Niospa Yõshi Shara mato mẽra mã nanenimẽ ? ” ixõ Pablo ato yõkaito , kemanifo iskafakakĩ : “ Maa , nõkai aõnoa afaa nikayomisma , Niospa Yõshi Sharakai nõ nikamisma , ” fanifo .
53003014	Recommendation	Akka na kirika kenexõ nõ mato yoiai keskara nikakaspai , aõnoa shinãkãpo . Nãskakẽ afe rafepaiyamakãfe , mã askafaino rãfinõ .
46015050	Sin	Efe yora mĩshtichi , ẽ mato yoinõ nõ afeskax iximãkai . Nõ iskaratĩa namiya . Askatari nõ imiya . Nãskara yorayax Nios fe nõ ipanakama . Akka nõko yora natiro nõ anã otoxixakĩ . Nõ anã otoax nõko yora fetsa keskara ixii . Nãskakẽ nõ anã nanakama .
43006027	Recommendation	Shinãkapo . a piai fisti mã shinãfafãini . Akka a mã piai pisiax payokometiro . Nãskaxõ mã yonofafãini a mã piai fixiki . Akka a mã piai fisti shinãyamakãfe . A ẽ mato inãtiro shinãkãfe . A mã piai ẽ mato inãtiro a keyonakama . Nã piax mã efe isharapakenaka . Ẽfi yõra fakekõiki . Ẽfe Epa Nios ekeki inimai ea katoxõ matoki ea nĩchini ẽ mato imasharapakexanõ , ” ato faino ,
59004003	Sin	
49005020	Faith	Pena tii aichora fakãfe Epa Niospa noko afama mĩshti faxõfaino , nõko Ifo Cristo shinãyanã nõ Ifo sharafanõ .
48003006	Faith	Shinãkapo . Abraham Nios chanĩmara faito Niospa yoiyoni iskafakĩ : “ Mĩ ea chanĩmara faito mĩ chaka ẽ mia soaxoni mĩ efe ipaxanõ , ” ixõ yoini .
66021023	Grace	Nãskarifakĩ anã xini yafi oxe yopakanima Epa Nios fe Jesús ato fe ikano . Epa Nios nãno ato fe ixõ ato chaxaxoni . Jesúsri ato askafaxõi õisharakõinõfo . Anã afaa yopakanima .
45008009	Faith	Akka mãkai askarama . Mãto shinã mẽraxõ afara chakapa mato shinãmanima . Akka Niospa Yõshi Shara mãto shinã mẽra nanexõ mato shinãmasharamis . Akka Niospa Yõshi Shara mãto shinã mẽra naneyamaino mã Cristo fe rafetiroma .
45011023	Faith	Ẽfe kaifo judeofãfe anã chaka shinãkakima , Jesús chanĩmara faifono anã afe yora Epa Niospa ato imatiro . Ifi mextexõ anã ãfe põya tichixotiro anã foainõ . Nãskarifiakĩ Epa Niospa anã ato ifitiro afe yora inõfo .
66014005	Description	“ Nãfãfe chanĩkĩ yoimisra , ” ixõkai tsõa atoõnoa yoitiroma . Jesúsnoax isharamisfo . Aõxõ afaa chakafamisfoma .
44024014	Faith	Akka ẽ mia yoitiro nõko xinifãfe ãto Nios ẽ shinãkĩ ẽ kĩfimis . Nõko Ifo noko yoipaoni keskafakĩ akka na yorafãfe ãa chanĩra ea famisfo . Akka a Moisés yoikĩ kirika keneni nãri ẽ chanĩmara fakõimis . A Niospa ato shinãmanaino yoipaonifori , nãfori ẽ chanĩmara fakõimis .
45013008	Recommendation	Tsoa nimiyamakãfe . Askatamaroko noinãkãfe . Noinãi eneyamakãfe . Nã nõ yorafo noiaiõxõ Epa Niospa yoini keskarakõi nõ amis .
66016009	Sin	Xini xanakõiaino yorafo koofafo . Kookani omiskõiafo . Mã tãpiyomisfo Niospa ato omiskõimafiaino ãto chaka xateafoma . Nios Ifofatamaroko . Iskafakĩ yoimisfo : “ Niospa noko chakafai . Nios chakakõi , ” ixõ yoiafo . “ Nios shara . Afama mĩshti fatiro , ” ixõkai tsõa anori yoipaikanima .
66021012	Description	Nã tokiri kenea efapa Jerusalén foake tii fayakena . Nã kene keyakõi doce fepotiya . Nã doce fepoti ano Niospa ãjiri niafo kexesharaxikakĩ . Israel iyopaonito ãfe fake doce ipaoni . Nã docefãfe ãto fakefo paxkanifo . Nãskakẽ fepoti tii ãto anefo doce kenea .
48003013	Grace	Akka a Moisés noko yoini keskara : “ Nõ nikayamaito Epa Niospa noko omiskõimaxira , ” ixõ kenefinifono , noko omiskõimatama , ãfe Fake omiskõimani . Niospa meka kenenifo iskafakĩ : “ Fatora fetsa ifi cruz ikaki mastaifono , atori Epa Niospa omiskõimaxii akairi omiskõinõfo , ” ixõ kenenifo . Akka nõ afara chakafamisno Cristo nokoõnoax ifi cruz ikakinoax nani . Noko nãxoyamanikẽ nõ omiskõipakexakerana .
48001013	Sin	A ẽ ipaoni keskara mã mã nikapaoni . Ẽmãi judeoxõ a nõko xinifãfe yoipaoni keskara ẽ nikayopaoni . Mã mã tãpia mitsisipakõikai a Nios Ifofaafo ẽ ato omiskõimapaoni , anã Nios Ifofayamanõfora ixõ .
66020002	Description	Tsomaxõ nã ronõfã keskara achia . Nã ronõfã keskara nã niafaka chakakõi Satanás . Nã achixõ nexa .
44008009	Description	Akka nã Samãria mai anoa feronãfake ãfe ane Simón ini . Taeyoi yõfe iyopaoni , nãato Samãria anoafo ato pãrapaoni : “ Ẽ feronãfake sharafinakõiara , ” ixõ .
50003010	Faith	Ẽ Cristo tãpipaikõi afe rafesharaxiki . Niospa ãfe kerex sharayaxõ Cristo anã otofani keskai , ẽri ãfe kerex shara mepai a keskara shara ea imanõ . Jesucristo omiskõini keskai ẽri aõnoax omiskõipai . Jesús naani keskai ẽri askapai a keskara ixiki , afaa chakafaxikima , askatari afaa chaka shinãxikima .
54005022	Recommendation	Õisharata ato katofe Niospa meka ato yoimis . A kaa fisti ato katoyamafe . Ato õisharayofe taefakĩ . Mĩ õisharaxoma ato ifitiroma . Mĩ askara ifikẽ chipo afara chakafaira ixõ , fetsafãfe mia mekafakĩ chakafatirofo . Nãskakẽ shinãsharafãi ife , Timoteo . Afaa chakafayamafe .
56002003	Recommendation	Askatari a yõxafo tiiri ato yoisharafe iskafakĩ : “ Isharakãfe a Niospa fichipaiyai keskai . Askatari mã ranã paranõnãyamakãfe . Parakĩ ato chakafayamakãfe . Yõxafofiax pãeyamakãfe . Askatamaroko afara sharakõifo fetsafo ato tãpimakãfe , ” ixõ ato yoife . Askafafe ato yoikĩ , a ranã askanõfo .
46007038	Recommendation	Akka feronãfake nã xotofake fe fianãsharatiro . Akka nã xotofake fe fianãima nõko Ifo yonoxosharatiro . Nãskarari shara itiro .
59001022	Recommendation	Ãfe meka fisti nikakãkima nã Niospa yoini keskakõiri akãfe . Mã mã nikafi mã askayamai mãa mã pãramei , “ Nõ Nios Ifofara , ” ixõ shinãkĩ .
43007001	Violence	Askata Jesús Galilea ano kafãsani ato tãpimafofãsafai . Judea ano kayopainima judeofãfe ãto xanĩfofãfemãi retepaiyaifono .
46001030	Grace	Niosnoax Jesucristo afe yorafo mã inõ . Jesucristoõxõ noko mẽstekõi tãpimani ãfe õiti keskara noko imaxii . Noko nãxoni noko chaka soaxoxiki nõ afe nĩpaxanõ .
43013005	Description	Nãskata faka tasoki manexõ a aõxõ tãpimisfo ato fãka ochopakeni . Mã ato ochopakexõ ato otekere apani ãfe rakotinĩ .
44022004	Violence	Taefakĩ a Jesús Ifofaifo ẽ ato omiskõimakĩ ẽ ato retepaipaoni . Nãskaxõ ẽ ato achixõ karaxa mẽra ẽ ato ikimapaoni , feronãfakefoya kẽrofo .
43007043	Description	Nãskakẽ nã yorafãfe Jesúsnoa nikakaxõ anoris shinãnifoma . Fetsafãfe Jesús chanĩra fanifo , fetsafãferi chanĩmara fanifo .
60005002	Recommendation	Nãskakẽ ẽ mato yoi nã Jesús chanĩmara faafo ichanãifono Niospa mato yoini keskafakĩ ato kexesharakãfe . Ato Niospa meka yoisharakãfe isharanõfo . Nãskaxõ shinãkĩ iskafayamakãfe : “ Ooa , ẽ afara fetsafapaifikĩ ẽ Niosxõ ato kexei , ” ixõ shinãyamakãfe . Askatamaroko a Niospa fichipaiyai keskafakĩ ato kexesharakãfe ato noiyanã . Nãskakẽ , “ Ea Niospa ato yoimanaino ẽ ato yoikaspai , ” ixõ yoiyamakãfe . Anori shinãtamaroko inimasharayanã Niospa meka ato yoisharakãfe . “ Ẽ ato yoiaito ea kori inãkani kiki , ” ixõ shinãyamakãfe . Anori shinãtamaroko ato Niospa meka yoisharakãfe inimayanã .
46015056	Sin	Nõ afara chakafamisnoax nõ nai nõ omiskõitiro . Nãskakẽ nã Moisés noko yoinioxõ nõ tãpitiro afara chakafaax nõ natiro . Naax nõ omiskõixii .
59005004	Sin	Shinãkapo . A mato yonoxomisfo mã ato afaa inãsharamisma , mã ato feparamis finõmafãi fifiakĩ . Nãskakẽ Epa Nios yoimisfo iskafakakĩ : “ Epa Niospa , noko axõfe nõko patoronõ noko kopifamismakĩ , ” ixõ yoimisfo . Askafaifono Niospa ato nikamis . Akka a mato yonoxomisfo mã ato omiskõimanai keskara Niospa mã tãpikõia .
60002001	Recommendation	Nãskakẽ nã mã afara chakafamisfo xatekãfe . A mã ato pãramisfo , askatari a mã ato feparamisfo : “ Noko sharara fanõfora , ” ixõ nãfori xatekãfe . Nãskatari a fẽtsa fiai tii fipai fekaxtemis iyamakãfe . Askatari fetsafo ato chakafapai chanĩmis iyamakãfe .
46007039	Recommendation	Askata meka fetsari ẽ mato yoi . Ãfe fene naamanokai kẽromã fene enetiroma fetsa fe fianãxiki . Akka mã fene naano fetsa fe fichinãpai afe fianãtiro nã Nios Ifofaa fe . Askara shara .
55002018	Sin	A Jesús oaitĩa a namisfo anã otoxiaifo mã nõ tãpifekẽ , a feronãfake rafeta Himeneo feta Fileto anorima mato yoimisfo . Akka nõ tãpia mã Jesús anã fotoaino Epa Niospa nã namisfo otofaxii . Akka nã rafeta mato pãramisfo ãa chanĩkakĩ . Iskara mato yoimisfo : “ Mã finõa a mato yoimisfo keskara . A Niospa namisfo mã ato otofaa , ” ixõ a refeta yoimis . Afãfe nã meka nikaxõ shinãkĩ iskafatirofo : “ Ooa . Mã nõ nakẽ Niospa noko anã otofaima , ” ixõ anorima shinãtirofo . Anori shinãkani Jesús shinãmakitirofo .
48005006	Faith	Nõ foshki repa xateano , askayamãkĩ nõ xateamano , afãfekai nõko chaka noko soaxotiroma . Akka nõ Jesucristo Ifofakõinaino fetsafo noko ato noimasharakõitiro nõ ato noisharakõinõ . Nã fisti nõ fichipai , chanĩmara fasharakõixii .
58005009	Grace	Nokoõnoax omiskõifikĩ Apa Niospa yoiai keskara nikakõini . Nãskaxõ a nikaifo ato ifipakexakĩ . Nãskax noko ifimis sharakõi imis .
46016001	Recommendation	Iskaratĩa mã ea yõkaita , afara fetsa kirikaki kenexõ ẽ mato yoi . Nios Ifofaafo Jerusalén anoafo afaamais . Ato noikĩ mã ato afara fomatiro . Akka nã Nios Ifofaafo Galacia anoafo ẽ ato yoia keskara ẽ matori yoipai nã afaamaisfo afarafo mã ato inãsharanõ .
49005022	Recommendation	Kẽromãri a mãto Ifo Jesús mã nikasharai keskafakĩ , mãto fenefo ato nikasharakõikãfe mato yoisharaifãfe , mãto Ifo Jesús mã nikai keskafakĩ .
43008012	Faith	Askata mã kẽro kaano Jesús yorafã rasi yoini . Ato yoini iskafakĩ : “ Ẽfi pena keskarakĩ . Ẽ nã yorafo tii imasharatiro shara ĩpaxanõfo , anã fakish keskara inõfoma . A ea Ifofai fenotiroma , ” ixõ Jesús ato yoini .
65001017	Recommendation	Efe yora mĩshtichi , nã nõko Ifo Jesucristoõnoa mato yoimisfãfe mato yoinifo keskara shinãmakiyamakãfe .
44017025	Grace	Askatari ea afaa axokãfe ikima . Akka nãato keyokõi noko nima . Nõ xakainõ noko nefefaxoni , afara fetsafori ani .
62005009	Faith	Akka yorafãfe noko afara yoiaito ato chanĩmara fata a Niospa noko yoiairi nõ chanĩmara fakĩ finakõitiro . Akai yora keskarama , afi Nioskõikĩ . Akka ãfe Fakeõnoa noko yoiaito nõ chanĩmara fakõitiro .
45013014	Faith	Askatamaroko nõko Ifo Jesucristo fe rafekãfe . Jesús ika keskara mãri ikãfe afara chakafakĩma . Afara chaka mã shinãpaiyai keskara ayamakãfe .
58011030	Description	Akka Niospa israelifo yoini : “ Nã Jericó pexe rasi kachiori siete nia foaketi fayakenõfo , ” ixõ yoini . Nã pexe rasi kachiori simĩto kene keyakõi masoa ini . Nãskakẽ israelifãfe a pexe rasi kachiori foaketi fayakenaifono nã Niospa yoini keskara nã pexe rasi maokomei fetseni .
44019011	Grace	Nãskakẽ Niospa Pabloõxõ afama mĩshtifo fakĩ ato ispani .
43008034	Sin	Askafaifãfe anã Jesús ato yoini : “ Chanĩmakõi ẽ mato yoi . Nã afara chakafamisfãfe nã chaka ãto ifo ixii .
62004011	Faith	Akka efe yora mĩshtichi , Epa Niospa noko noikõi . Nãskakẽ nõa ranã nõri nõ noinãsharakõikãfe .
44002028	Grace	Ẽ nafiakẽ mĩ ea nimapakenaka . Ẽ mia ari kai , mefe ikax ẽ inimakõixii , ixõ David yoini Cristoõnoa yoikĩ .
54004013	Recommendation	Nã ẽ kayamaichãi , ato ichanãfaxõ Niospa meka ato anexõ , ato nikamasharakĩ , ato yoisharakõife .
47004008	Description	Nã nõ imis keskara iskaratĩa ẽ mato yoinõ mã tãpinõ . Noko chakafafiakakĩ noko xatemakanima . Nãskafixõ nõ afeskaimẽti ixõ , nõ shinãchakafikĩ mã nõ tãpia Epa Niospamãi noko axosharafafainaito .
44002013	Description	Askaifãfe õikakĩ a yora fetsafãfe ato iskafanifo : “ ¿ Afeskai na yorafo pãekanax nõko mekapa mekakanimẽ ? ” ixõ yorafãfe ato kaxemetsama fanifo ato õsakakĩ .
66021018	Description	Nã Jerusalén Fena sharakõi . Nã manishomo fẽxta nõ õimis keskara sharafiax õshi keskara . Nãõxõ Epa Niospa Jerusalén Fena onifaa . Askatari a kenea keyakõi nã tokirinĩ ãfe ane jaspe Niospa onifaa .
66015006	Description	Nios ika mẽranoax ãfe ãjiri siete ichanãfo . Rapati oxokõi chainipa choshtama fafeai safeafo , oro õshi keskarato xonexemeafo . Nãfãfe mai anoafo ato omiskõimakani omiskõinõfo .
45012014	Recommendation	Mato omiskõimanaifãfe ato kopiyamakãfe . Nios kĩfikãfe iskafakĩ : “ Epa Niospa ato chakafayamafe ato sharafafe , ” ixõ Epa Nios kĩfikãfe . Nãskaxori ato ĩchayamakãfe . Askatamaroko ato sharafaxokãfe .
66001015	Description	Askatari ãfe taeri chaxasharakõia ika . Ãfe mekari oa oi kaya feaito nõ nikamis keskarakõi .
43017026	Grace	Mĩ afe keskaramãki mẽ mia ato tãpimamis nã mĩ ea noiai keskari fakĩ , nãfãferi fetsafo noikõinõfo ẽ ato fe ikano . Askatari ẽ ato õimafafãini , ” ixõ Jesús Apa kĩfini .
45008032	Grace	Epa Niospa noko noikĩ ãfe Fake Jesús timamanima noko naxonõ . Nãskanixakĩ noko axosharatiro nã apaiyai keskara nõ anõ .
65001018	Sin	Iskafakĩ mato yoinifo : “ Nõko Ifo mã chaima oaino nã Jesús Ifofaafãfema mato kaxemetsama faxikani , Niospa meka nikakaspakakĩ . Nãfãfe afaa shinãtama nã chakafapaiyaifo fisti shinãfafãikani , ” ixõ mato yoinifo .
45011018	Recommendation	Iskara shinãyamakãfe : “ Nõ sharakẽ noko Niospa ifia . Akka judeofo chakafokẽ Niospa mã ato pota , ” iyamakãfe . Shinãkapo . Mãfi ifi ãfe põya keskarafo . Ifi põyakai ãfe tapomais nitiroma , xanatiro . Ifi põyafo aõ tapoõnoax nia . Nãskarifiakĩ judeofo ãto xinifãfe Nios tãpinifo taefakakĩ . Atoõxõ mãri Nios tãpitiro .
47001024	Faith	Ẽ mato askafatama ẽroko mato inimamapaisharai . Ẽkai mãto ifo ipaima . Akka Jesús fisti nõko Ifo . Akka mã mã Jesús chanĩmara faxõ mã mã Jesús Ifo sharakõifai . Nãskakẽ ẽ mato feta Jesús yonoxopai mã inimai finakõinõ , askatari mã Jesús Ifo sharakõifanõ .
43011001	Description	Askata feronãfake Lázaro isinĩ ini . Nã Lázaro Betania ano ikax isinĩ ini . Poi rafe fe ikax María ikaino , Marta ikaino , nã rafe ato fe ikax .
52004008	Sin	Nãskakẽ a ẽ mato yoimis keskara tsõa nikayamakĩ atokai yora fisti nikakaspaima . Niosri nikakaspai , nãato ãfe Yõshi Shara mato inãfiano a mato amapaiyai keskara mã anõ .
62004002	Faith	Nãskakẽ ẽ mato yoisharai , ea nikakãfe . Fetsafãfe a Niospa meka mato tãpimasharaito mã tãpitiro . Niospa Yõshi Shara a mẽra naneano yoiaito mã tãpitiro . Iskara mato yoiaito : “ Jesucristo fotoni Apa ariax nai mẽranoax . Nãfi yora keskara kãiniki . Aafi yorakõiki , ” mato faito mã tãpitiro Niospa shinãmanaino mato askafakĩ yoiaito .
65001008	Sin	Nãskarifiakĩ nã chanĩmisfãfe afara chaka fisti shinãfafãikani . Nãskakaxõ afia ãto namapa õia keskafakakĩ , nãskakõi fakani , ãto yora chakanafakakĩ . Askatari Nios nikakaspakani . Nãskakaxori Niospa ãjirifori ĩchamisfo .
60003011	Recommendation	Afara chakafo fishtayamakãfe , ato makinoax fotakãfe . Askatamaroko afara sharafos akãfe . Afeskax mã isharatiromãkĩ nãskax isharakõikãfe fetsafo fe .
51001023	Faith	Nãskano na meka shara Jesucristoõnoa mã chanĩmara faxõ afara fetsa mã shinãyamaino Epa Niospa matoõnoa yoipakenakama iskafakĩ : “ Mĩ afara chakafamis , ” ixõ matoõnoa afaa yoipakenakama . Askatamaroko mã chanĩmara faax mã inimakõiaito mato ifixii mã afe ĩpaxanõ . Mã Jesucristo ãfe meka shara nikakĩ taefani keskafakĩ nãnorikõi keyokõi ẽ ato tãpimani . Ẽkĩa Pablo , ẽ Epa Niospa ãfe meka yoifafãini Jesucristoõnoa ato yoikĩ .
43008059	Violence	Askaito nikakani nã judeofãfe ãto xanĩfofo õitifishkikaxõ tokiri fikaxõ Jesús tsakapainifo . Askafapaifiaifono Jesús ato makinoax yamarisatani , Nios kĩfiti pexefã mẽranoax . Kaitokai tsõa õinima .
49004024	Recommendation	Õiti fenashara fichipaikãfe . Oa nõ rapati chapokõi potaxõ nõ rapati fenasharakõi nõ safemis keskafakĩ , õiti fena sharaya ikãfe Niospa fichipaiyai keskai .
66014012	Faith	Nãskakẽ efe yora mĩshtichi , mãto õiti inimamasharakãfe . Omiskõifikĩ tenekãfe . Niospa noko yoini keskara akãfe . Nõko Ifo Jesús kachikiri fayamakãfe .
44013030	Description	Akka mã mafa kini mẽra maifafiafono Epa Niospa otofayamea .
43010011	Description	“ A ea chanĩmara faifo ovejafo keskarafo . Ẽfi nã oveja kexesharamis keskaraki . Nãskakẽ ẽ efe yorafo ẽ ato nãxoxii . Oveja ifãfe feronãfake fetsa kori inãtiro ãfe oveja kexexonõ . Nãskaxõ mã kori inãno nã feronãfãke oveja kexesharatamaroko , kori fisti shinãtiro . Nãskakẽ poomã oaito fichiax ovejafo kexetama ichotiro . Nãskaxõ shinãi iskakĩ : ‘ Na poomã mesekõi . Na ovejafo ẽfenãkõima , aa poomãnã pinõ ẽfenãkõimakĩ . Nãskakẽ ẽ ichoikai ea poomãnã afeska fanõma , ’ ixõ shinãtiro . Akka ovejafãfe ifokõi askarama . Ãfe oveja kexesharai . Poomã oaito fichixõ ato kexesharatiro , poomãnã ato afeska fanõma . Nãskaxõ shinãtiro iskakĩ : ‘ Ẽfe ovejafoõnoax ẽ natiro afokai afeskatiroma , ’ ixõ shinãtiro .
49003002	Grace	Niospa ea nĩchini ẽ aõnoa ẽ mato yoinõ . Niospa keyokõi yorafo ato noi , judeofo fisti ato noima . Akka a iyopaonifãfekai tsõa tãpiyopaonima Niospa ares ato noifiaito . Nãskakẽ ẽ aõnoa ẽ mato kenexona , pishta fakĩ .
56003010	Recommendation	Akka fẽtsa a Jesús Ifofaafo ato yoisharakima ãa ato pãrakĩ ato paxkanãfaino kenaxõ yoisharafe mia nikasharaimãkai anã askanõma . Akka mã mĩ yoikĩ rafefafiano mia nikayamaino anã afaa yoiyamafe . Askatari anã afe rafeyamafe , ares inõ .
43010019	Description	Nikakaxõ judeofãfe chanĩmara fanifo . Akka atirifãfe chanĩmara fanifoma .
43003033	Faith	Niospa meka chanĩmara fakĩ nõko õiti mẽraxõ nõ tãpisharakõitiro Niospa noko pãramisma , ãfe meka chanĩmakõi .
61003014	Recommendation	Nãskakẽ efe yora mĩshtichi , mã Jesús manakĩ manasharafafãikãfe . Mã askaito Niospa mato õi kiki ãfe Fãkeõnoax mã isharakõikẽ . Nioski mesekĩma iskafakĩ shinãfafãikãfe : “ Epa Niospa ãfe Fakeõxõ ea noi . Ẽri Epa Nios noi afe rafepakexakĩ , ” ixõ anori shinãfafãikãfe .
53003001	Faith	Akka efe yora mĩshtichi , mẽ mekai xatekĩ ẽ mato yoi . Noko Epa Nios kĩfixokãfe , nõko Ifãfe ãfe meka shara mã nika keskafakĩ nõko Ifoõnoa keyokõichi nikanõfo .
47004014	Faith	Akka mã nõ tãpia nõko Ifo Jesús mã nafiakẽ Ẽpa Niospa anã õtofani afe ĩpaxanõ . Nãskakẽ Apa Jesús otofani keskafakĩ mato yafi nokori otofaxii nõ afe ĩpaxanõ .
59005014	Recommendation	Askatari nã isinĩ ikaito Jesús chanĩmara faafo ãto kexemisfo kenatiro Nios kĩfixonõfo . Nãskakẽ ichanãkaxõ a isinĩ ikai Nios kĩfixoxikakĩ . Taefakĩ a mã afarafo chakafamis kãimakãfe . Nãskax mã ranã Epa Nios kĩfinõnãkãfe mato chaka soaxonõ , askatari a isinĩ ikairi sharafanõ . Nãskakẽ a isinĩ ikai xiniyaxõ femãkãfe , Epa Nios kĩfixoyanã . Mã nõko Ifo chanĩmara fakõixõ nõko Ifo mã kĩfixonaino , nõko Ifãfe a isinĩ ikai sharafatiro . Askatari afara chakafaino Niospa ãfe chaka soaxotiro . Nõ Epa Nios chanĩmara fakõita nõko chakafori keyokõi kachikiri faxõ nõ kĩfiaito noko nikakõitiro . Nõ yõkai keskara noko afama mĩshti axotiro .
44007023	Description	“ Mã cuarenta xinia axõ Moisés ãfe kaifo israelifo õikai kani .
44023027	Violence	Na feronãfake judeofãfe achixõ retepaiyaifono , akka ẽ nikaita ẽri romanõki ikaito , nãskaito nikakĩ ẽfe sorarofo fe kaxõ ẽ ifita .
44019029	Description	Nãskakanax pexe rasi anoax fekaxtei fetsenifo . Nãskakaxõ Gayo yafi Aristarco achinifo . Nã rafe Macedonia anoa inifo , Pablo fe feitafo . Nãskakaxõ a yora kaya ichanãfo ano ato iyonifo .
44003014	Sin	Jesús õiti sharayaxõ afaa pishta chakafamisma , akka mã noikaspayamea . Nãskakẽ mã Pilato yoikĩ : ‘ A chaka kãimayamafe , ’ mã fayamea . Pilato Jesús kãimapaifiaino a yora chakakõi Barrabás kãimakaspakĩ . Askafaito mã iskafayamea : ‘ Barrabás kãimafe , Jesúsroko ato retemafe , ’ mã fayamea .
44015009	Faith	Niospa atoya yora fetsa keskara noko õima , nã yora fisti keskara noko õi . Nã noko ani keskafakĩ ãto chakari mã ato soaxona chanĩmara faifono .
46011028	Recommendation	Nãskakẽ nõ ichanãyanã nõ pãa piyanã nõ ayatiro nõko Ifo shinãyanã . Akka taefakĩ nõ shinãtiro iskafakĩ : “ Ẽ afara chakafamis , ” ixõ nõ shinãtiro . Akka nõ afara chakafafiaxõ Epa Nios nõ yõkayotiro nõko chaka noko soaxonõ . Nãskaxõ Jesús noko nãxoni nõ shinãkõitiro pãa piyanã . Akka nõ askafayamaito Epa Niospa noko omiskõimani . Akka nã ẽ mato yoiai keskara atiri mã askaima . Nãskakẽ mã iramanai . Ranãri mã isinĩ iki . Nãskatari ranãri mã mã nai . Nãskakẽ nã mã ichanãitĩa pãa piyoxoma afara chakafaxõ ĩkisi Epa Nios yoiyokãfe mato chaka soaxonõ matori omiskõimayamanõ . Akka noko omiskõimafiakĩ a Jesús Ifofaafoma Niospa ato omiskõimanai keskafakĩ noko omiskõimasharaima . Akka afokai ãfe fakefoma . Nãskaxõ omiskõipakenakafo mẽra ato potaxii . Akka nõfi ãfe fakekõifokĩ . Nõko Ifãfe noko omiskõimafiakĩ a omiskõipakenakafo mẽra noko potatamaroko noko omiskõimakĩ noko tãpimani nõ anã chakafanõma .
46015058	Faith	Akka efe yora mĩshtichi , afara fetsa shinãyamakãfe . Niospa noko imapaiyai keskara nã fisti shinãsharakãfe . Jesús Ifofasharakãfe . Nõko Ifo Jesús yonoxosharafafãikãfe . Mã mã tãpia nõko Ifoõxõ nõ yonoai kaxpa nõ yonomisma , nõko Ifomãi noko amakẽ . Nãskakẽ nõ aõxõ ato axosharatiro nõ kaxpa ato axõima .
46004016	Recommendation	Nãskakẽ nã ẽ ikai keskakãfe . Ẽ Nios Ifofasharai keskafakĩ mãri askafakãfe .
46001021	Faith	Tsõa pishtakai ãto shinãmã Nios tãpitirofoma . Nios fistichi keyokõi tãpisharakõia . Nãskakẽ nõ ato yoimis iskafakĩ : “ Niospa tãpikõixõ ãfe Fake Jesucristo nĩchini noko nãxonõ nõko chaka noko soaxoxikĩ , ” ixõ nõ ato yoimis . A Nios chanĩmara faafãfema yoikĩ iskafamisfo : “ Jesús chanĩmara faifãfe aõnoa anorima yoimisfo , ” ato famisfo . Akka nã Jesús chanĩmara faifo Niospa ato chaka soaxoni afe nipaxanõfo . Nã nõ mato yoimis .
60003001	Recommendation	Nãskarifiakĩ mãri kẽrofãfe , mãto fenefo nikasharakõikãfe . Nã Niospa meka shara chanĩmara faifãfema mã isharaito mato õikakĩ Niospa meka shara chanĩmara fanõfo , mã afaa yoiyamata mã isharakõiaito õikakĩ .
47005020	Recommendation	Akka Cristo noko nĩchini nõ ãfe meka mato yoinõ . Nõ ãfe meka mato yoi nã Epa Niospa mato yoiai keskara . Epa Niospa nokoõxõ mato yoi nã Cristo mato yoipaiyai keskafakĩ . Nãskakẽ nikakõikãfe Cristo mato nãxonikĩ mato chaka soaxoxiki . Nãskakẽ Cristo Ifofaxõ mãto chaka xatekãfe Epa Nios fe rafexikakĩ .
44002024	Description	Mã retefitafono Niospa anã Jesús otofani . Anãkai omiskõinakama . Anãkai nanakama . Anãkai natiroma .
59002007	Sin	
54003003	Description	Askatari pãemisma ikãi , setemitsamisma ikãi , yorafo noimiskõi ikãi , ato chakafamisma ikãi , kori noimisma ikãi , askara feronãfake shara katofe .
43004014	Grace	Nãskafixõ na faka ẽ ato ayamani anã nõamãkiyamanõfo . Chanĩmakõi , nã faka ayakanax isharapakexanõfo , ” fani .
62002005	Faith	Akka nõ Niospa meka nikakõikĩ nõ aõ noikõi . Nãskafaxõ nõ tãpitiro nõ afe rafekõia , Nios fe .
66016013	Description	Askatari ẽ niafaka chakakõifo tres fexko keskara ẽ õia . Fetsa ronõfã keskara nã Satanás ãfe ãxfa mẽranoax kãikaina , fetsari nã yoinã põfe keskarato ãfe ãxfa mẽranoax kãikaina , fetsari : “ Ẽ Niospa meka ẽ mato yoimisra , ” iki , a chanĩmisto ãfe ãxfa mẽranoax kãikaina .
59002008	Recommendation	Akka kirikaki Niospa meka kenekĩ iskafanifo : “ Nã mã noimekõiai keskariakĩ fetsafori noikõikãfe , ” ixõ yoinifo . Nã Niospa yoini keskara mã nikakõiax mã isharakõikai .
47004005	Faith	Akka nõkai nõa nõ nokoõnoa nõ mato yoimisma mã noko ifofanõ . Askatamaroko nõ mato yoimis Jesucristo mãto Ifo inõ . Nõko Ifokẽ aõ noixõ nõ yonoxosharapai . Akka nõ mato axosharapai Cristoõnoa mã tãpinõ .
46015033	Recommendation	Niosnoa yora chakafãfe mato pãramisfo . ato fe rafeyamakãfe . Yora chakafo fe mã rafeaito matori afara chakafamatirofoki .
58013020	Grace	Epa Niospa noko inimamakõimis nõ afaa shinãchakanõma . Nõko Ifo Jesús mã nokoõnoax nafiakẽ Apa Niospa otofani Jesús keyokõi finõax noko kexemis inõ . Jesús noko nãxoniõnoax Epa Nios fe nõ afe yora ipanaka . Nãskakẽ mã afara shara yopaito Epa Niospa mato inãtiro a mato apaiyai keskara shara mã anõ . Ãfe Fake Jesucristoõxõ nõko shinã mẽra noko shinãmasharax nokoki inimakõixii . Nãskakẽ keyokõichi Jesúsnoa nõ yoisharapakenaka . Nãskara sharakõi ĩpanaka .
50001027	Recommendation	Akka shinãsharata isharakãfe . Nãskaxõ na meka shara Jesucristoõnoa chanĩmakõi yoixikakĩ . Mã askaito ẽ mato õikanõ , askayamai chai ixõ ẽ matoõnoa nikakĩ ẽ tãpitiro mã Jesús Ifofasharaino nãskara fisti shinãkaxõ . Nãskaxõ keyokõi Niospa Yõshi Sharaõxõ fetsafo mã ato Jesús chanĩmara famaxikãki .
46006014	Grace	Nõko Ifo Jesús mã nafianikẽ Epa Niospa ãfe shinã sharayaxõ otofani . Nãskarifiakĩ ãfe shinã sharayaxõ nokori otofaxii .
55001006	Recommendation	Anã shinãmakiyamafe ẽ mia mãmãxõ ẽ mia Nios kĩfixoni . Nãskakẽ Niospa mia katoni Jesús yoimis mĩ inõ . Mã chii nokakẽ nõ anã xofisa fatiro anã xofisanõ . Nãskarifiakĩ mĩ anã yorafo ato yoipaima mã mĩ xokenãifinaxõ askara meekĩ mĩ Nios kĩfitiro anã mia õiti fepeaxosharanõ , mĩ anã ato yoisharanõ inimayanã a mĩ taefakĩ ato yoini keskafakĩ .
60004006	Grace	Nãskakẽ Epa Niospa ãfe meka yoimisfo nĩchini yorafãfe nayokaxoma Jesucristoõnoa meka shara nikanõfo . Nã namisfãfe niyokaxõ nikayopaonifo . Akka mã keyokõi nanifo . Nãskafikẽ fatora fetsafãfe Jesús chanĩmara fakẽ Epa Niospa nã nia keskara ato imapakenaka afe ipaxanõfo .
46007023	Recommendation	Epa Niospa ãfe Fake Jesucristo noko nĩchixoni noko nãxoyonõ nãskax nõko Ifo inõ . Nãskax mã afe yorakõifo . Nã fisti mãto Ifokõi . Nã fistichi mẽstekõi mato shinãmasharatiro . Askaxõ fetsafo ifofayamakãfe mato shinãmasharatirofomaki .
46010010	Recommendation	Askatari mẽxotaima mekaifãfe õikĩ Niospa ãfe ãjirinĩ ranãri ato namani . Akka mãri ato keskara iyamakãfe mato omiskõimayamanõ .
47002017	Faith	Akka fetsafãfe Niospa meka ato yoikakĩ kori fipaikani ãa ato pãrakaxõ . Nõ mato Niospa meka yoikai noko kopifakãfe ikaxõ ãa ato pãrakaxõ ato kori fĩaifo keskafakĩ nõkai mato askafamisma . Mã nõ tãpia nõ ãfe meka yoiaito Epa Niospa noko õisharakõi , nãatomãi noko nĩchinixakĩ . Ãfe meka yoikai nõ kaxetiroma , Niospamãi noko õiaino nõmãi Cristo ãfe inaxõ .
45015001	Recommendation	Jesús chanĩmara fakõixõ a Niospa meka tãpisharafoma nõ ato fenãmãshta yoitiro ato fe feratenãtama . Nõa nõ apaiyai keskara fisti nõ atiroma . Nã Jesús chanĩmara faa fetsafori noikĩ nõ ato axotiro ãto shinã mẽra inimamakĩ shara inõfo Jesús Ifo sharafakõinõfo .
50002024	Faith	Akka ẽ nõko Ifo chanĩmara fai , ea mato ari nĩchiaino samamashta kaxõ ẽ mato õikai .
66007001	Description	Nãskata ẽ anã õia oa ẽfe namapa õia keskara nã ẽ mato yoinõ . Niospa ãfe ãjiri cuatro afe nai mẽra imisfo ẽ õia . Fetsa xini oaikiri nia , fetsa xini kaikiri nia , fetsa xini oaima anori nia , fetsa xini kaima anori nia . Askano nefe nishpapakekafana . Nefe nishpapakekafanaino keyokõi maifo tii anoa nii peifo takka takka ikama . Fakafãri anã poo ikama .
60004003	Sin	Mã xini ichapa finõa , nã Jesús Ifofaafãfema apaonifo keskara mã ayopaoni . Nã mã afara chakafapaiyai keskara fisti mã ayopaoni . Mãto ãfimafo mã fichipaipaoni . Kẽrofori askapaonifo . Askatari mẽxotaima mã pãepaoni , ato fe ichanãx afarafo chakafayanã ayakĩ finakõiyanã . Askatari afara fetsafo mã noikõipaoni nã Nioskõi noitama .
66011005	Violence	Na Niospa meka yoimis rafe fetsafãfe ato chakafapaiyaifono , ãto axfa mẽranoax chii kãitiro ato koofaxii nanõfo . Nãskakẽ nã rafe tsõa ato chakafatiroma .
44023005	Recommendation	Pablo ato yoini : “ Efe yora mĩshtichi , ẽ tãpiama nato ato Nios kĩfixomis xanĩfofiano . Akka kirika ano kenekĩ iskafanifo : ‘ Mãto xanĩfo chakafakĩ mekafayamakãfe , ’ ixõ yoinifo , ” ixõ Pablo ato yoini .
66022015	Sin	Nãskakẽ nã yora chakakõi paxta põfe keskarafo fe , a koshoiti tãpiafo , nã koshoiti chanĩmara faifori , feronãfãke ãfe ãfima chotamis , kẽrofãferi ãto fenema chotamamisfo , retemitsamisfori , Nioskõima noikĩ ifofamisfori , chanĩmisfori , nã chanĩ noimisfori , askara yorafokai Jerusalén Fena mẽra ikitirofoma .
66002014	Sin	Akka nãno afara fetsa a sharama ẽ mato yoipai . Fatora mã fetsa a Balaam afara chaka yoini keskara mã shinãmakikaspai . Akka taeyoi xanĩfo Balac israelifo chakana famapaini . Nãskaxõ Balaam yõkani : “ ¿ Afeskaxõ mĩ kaifo ẽ ato chakana famatiromẽ ? ” faito , Balaam kemani iskafakĩ : “ Mĩ ato yoitiro mĩ fista mẽra ato ikikixiki . Nã mã akai keskarari akairi anõfo . Nã nõko niosra ixõ afara onifaxõ a mã piai mã inãmis . Nã israelifãfe pikanax chakananõfo mãto fista mẽranoax . Askatari ãto ãfima fe ikanax chakananõfo , ” fani . Iskaratĩari nãskarafori mã fisti rasi chakanafo nã Nicolaitafãfe ato afara chaka tãpimanaifo keskara ikafo .
53001003	Faith	Efe yora mĩshtichi , mã taefakĩ mã Nios chanĩmara fani . Nãskakẽ iskaratĩa mã chanĩmara fakĩ finakõia . Askatari mã rama Nios Ifofaax mã nõinãsharakõini . Nãskakẽ iskaratĩa mã nõinãifinakõi . Nãskakẽ nõ matoõxõ Nios kĩfikĩ iskafa fafafãini : “ Aicho Epa Niosi , mefe yorafãfe Tesalónica anoafãfe mia Ifokõi faafoki , ” ixõ ẽ mato kĩfixõfafãini .
46012002	Sin	Shinãkapo . Mã Jesús Ifofaamano afara fetsa onifakaxõ , “ Na nõko niosra , ” ikaxõ mato chanĩmara famapaonifo . Mã chanĩmara fafiaino a onifafotokai afaa shinãtirofoma . Askaxorikai afaa pishta mato yoitiroma . Nãskakẽ mã anorima shinãyopaoni .
49005025	Recommendation	Nõ Cristo Ifofaano noko noikõiax aakõi nokoõnoax nani . Nãskarifakĩ feronãfakefãfe , mãto ãfifo noisharakõikãfe .
45012017	Recommendation	Mato chakafafiaifãfe ato kopiyamakãfe . Ãto ferotaifi isharakãfe , “ Nios chakara , ” fayamanõ .
60005006	Recommendation	Epa Nios finakõixõ afama mĩshti famis . Nãskakẽ kakapaimis iyamakãfe . Anori shinãtamaroko iskafakãfe : “ Epa Nios finakõia . Ẽ afaa tãpiama , ” ixõ yoikãfe kakapaimis ikakĩma . Mã askaito Niospa ato mãnão mato nĩchixii xanĩfo keskara mã inõ .
44014017	Grace	Nãskafiaifono Niosxõ afarafo sharafakakĩ ato õimanifo , tãpinõfo Nios tsoamãki . Akka nãato mato oi imaxona , mãto fanafori mato fofaimasharaxona , a mã piairi mato inãsharataifa , mã inimasharakõinõ , ” Pablo feta Bernabé ato fani .
54003011	Recommendation	Mã askafono ãto ãfifori ato keskara sharafori itirofo . Nãskaxõ anã ato mekafakĩ chakafatirofoma . Askatari pãemismafori itirofo . Askatari ãa kakapaimisfo itirofoma . Askara yorafãfe shinãsharamiskõifo itirofo .
66002021	Sin	A kẽromã fanĩrira mato yoimis mẽ yoitaifamis anã chakafanõma . Ẽ yoifiaitokai ãfe chaka xatepaima .
44012020	Description	Herodes atoki õitifishkini Tiro pexe rasi anoafo yafi Sidón pexe rasi anoafoki . Atoki õitifishkikaino Tiro anoa feta Sidón anoafãfe shinãnifo Herodes yõkaifoxikakĩ anã atoki õitifishkiyamanõ . Nãskakaxõ xanĩfo Blasto yoinifo : “ Noko Herodes yoixõfe nõ afe mekapaikai . Nokoki õitifishkiki kiki , nõ afe rafepaisharaikai anã nokoki õitifishkiyamanõ . Nokoki õitifishkiki afe yorafo yoitiroki a nõ piai noko inãnõfoma , ” ixõ Tiro anoafo feta Sidón anoafãfe Blasto yoiaifono . Nã yoiaifo keskafakĩ Blasto Herodes yoini .
43008049	Sin	“ Niafaka chaka ẽ mẽra naneama . Ẽ ẽfe Epa Niosnoa meka shara ẽ yoimis . Akka mãfi eõnoa meka chaka yoimis .
43006018	Description	Nẽfefaino ĩamãfã pooitifakõini .
45008018	Faith	Nõ iskaratĩa omiskõiyofiax nõ chipo Jesús fe isharapakenaka . A keskara sharafinakõi noko imai . Tsõa õimisma keskara sharafo noko õimaxii . A nõ omiskõipaoni anã nõ shinãima .
62002012	Grace	Efe fakefãfe , mãto chakafo Jesúsxõ Epa Niospa mato soaxonano , nãskakẽ ẽ mato shinãkĩ ẽ mato kirika kenexoni .
55001009	Grace	Akka Niospa ãfe Fake Cristo Jesús noko nĩchixoni nokoõnoax nãxoyonõ nõko chaka noko soaxoxiki . Askaxõ noko shinãni afe yora nõ inõ . Nõ yora chakafofiakẽ Niospa noko noimis . Taefakĩkõi Niospa mai onifaxoma , a inõpokoai tãpixõ , noko shinãni noko ifixixakĩ Jesúsxõ .
43019006	Violence	Ato askafaito judeofãfe ãto xanĩfoyaxõ a Nios kĩfiti pexefã kexemisfãferi fãsikõi mekafanifo : “ ¡ Mastafe ! ¡ Mastafe ! ” faifono , “ Mã iyokaxõ mastatakãfe . Ẽkai aõnoa afaa chaka ẽ nikama ẽ chakafapanã , ” Pilato ato fani .
60001010	Grace	Nã Niospa meka yoimisfãfe a inõpokoai yoikakĩ Cristoõnoa meka shara yoipaonifo , Niospa Yõshi Sharapa ato shinãmanaino . Iskafakĩ yoinifo : “ A noko noikĩ noko ifimis nokoki oxii , mato omiskõixoxiki mã aõnoax isharanõ , ” ixõ kenenifo . Ato askafafiaino tsõa tãpisharapaonima afeskaxoma tãpisharapaipaonifo . ¿ Tsoamẽ noko ifimis ixiai afetĩari oximẽ ? ixõ shinãpaipaonifo .
63001007	Sin	A ãa ato pãramisfo ato mẽra fofãsamisfo . Afãfe , “ Na Jesucristo Niospa Fake Apa Nios ariax oni feronãfakekõi ixikĩ , ” ixõ yoimisfoma . Afãfe ato pãrapaimisfo Cristo noikaspakata imisfo .
44024005	Sin	Na feronãfake mã nõ õimis ato fekaxtefamis , fakima mĩshtifo kafãsakĩ ato pãrafofãsafakĩ judeofãfe anoris shinãnõfoma . Askatari ãto xanĩfo nazarenõfo ato mekamamis .
54003016	Grace	Fetsafãfe yoikĩ iskafatirofoma : “ Niospa meka chanĩra , ” ixõ yoitirofoma . Jesús Niospa Fake feronãfakekõi kãini . Niospa Yõshi Sharapa , “ Jesús Niospa Fakekõi , ” ixõ yoini . Askatari Niospa ãjirifãfe Jesús õinifo Niospa Fakekõikẽ . Askatari yorafãferi õinifo Jesús Niospa Fakekõikẽ . Nãskaxõ yorafo tãpimakõinifo ato yoisharakõikakĩ , akairi tãpisharakõinõfo . Askaifãfe yora fetsafãfe mai fetsafo arixõ nikakakĩ ato chanĩmara fanifo akairi Jesús shinãkakĩ . Nãskakẽ Jesús anã nai mẽra kani Apa Nios ano .
66016021	Violence	Nãskatari oi nami matsi tokorofo efapakõi ãfe efe cincuenta kilo nai mẽranoax yorafoki pakea . Askafiaito õikakĩ ãto chaka xateafoma . “ Nios chakakõi . Na oi nami efapakõi nokoki potai , ” ixõ yoiaifãfe ẽ nika .
61003013	Faith	Akka nai fenashara nõ manai , mai fena yafi a Niospa yoiyoni keskafakĩ afo sharafai . Akka afara chakafo ano itiroma , nã sharafos ano itirofo .
66006014	Description	Askatari nai katarameake kafãkẽ ẽ anã õiama . Mãchifã fe mai toomãfã mai naya naya ikaino , anã ano ikama .
58010010	Grace	Nãskakẽ a Apa amapaiyai keskai Jesucristo ãari inãmeni noko nãxoxikĩ aõnoax nõ a keskara shara inõ . Nãskakẽ nõ anã afaa fetsa fichipaima mãmãi Jesús noko nai fistixonikẽ .
52001002	Faith	Mẽxotaima nõ matoõxõ Epa Nios aicho fakĩ nõ kĩfikĩ iskafa fafafãini .
66006004	Violence	Nãskafaino kamayo fetsari õshi nokotoshia . Nã kamayo kamaki tsaoa fetsari ẽ õia . Keno chainipa Niospa inã aya katanõ maifo tii anoafo ato shinãmatanõ anã isharanõfoma noikaspa faatanãkanax retenãnõfo .
54006001	Recommendation	A ato yonoxomisfãfe Jesús Ifofamisfãfe ãto xanĩfo shinãfãi yonosharaxotirofo . Askakaxõ tsõa chakafakĩ mekafatiroma ãto xanĩfo . Akka ãto xanĩfo yonosharaxokima chakafakĩ mekafaifãfe fetsafãfe ato iskafatirofo : “ Kee , na Nios Ifofamisto yonokĩ finasharaima . ” Nãskarifakĩ Niosri chakafakĩ yoi . Niospa mekari chakafakĩ yoi .
51003009	Recommendation	Nãskakẽ mã ranã pãranõnãyamakãfe , mã taeyoi ipaoni keskara a chakafo mã mã potakõiakĩ .
66002020	Sin	Mã mã askafimisno afara fetsa ẽ mato yoinõ a ẽ fichipaiyaima mã anã fichipainõma . Akka kẽro fisti mato fe ichanãxõ , ‘ Ẽ Niospa meka ẽ mato yoinõ , ea nikakãfe , ’ ixõ mato yoipaikĩ , ẽfe mekakõi mato yoima . Nã kẽro Jezabel fanĩrira mato yoikĩ ãa mato pãramis . Mã Jesús Ifofafiamiskẽ mato pãramis iskafakĩ : ‘ Mãto ãfimafo chotakãfe ; kẽrofãferi mãto fenemafo chotamakãfe , ’ mato famis . Askatari mato yoimis iskafakĩ : ‘ Afara fetsa yora fakaxõ , nã nõko niosra ixõ , a mã piai ispaxõ nõko nios nõ inãira ixõ , ano fisti ichanãxõ , mã pitiro , ’ ixõ na kẽro Jezabel mato yoikĩ mato pãramis .
48003008	Grace	Epa Niospa a inõpokoai keskaraõnoa tãpiyoni a nõko kaifofofãfemari Ifofaifono ãto chaka ato soaxota ato imasharaxixakĩ . Askaifono atoki inimakõini , akka Niospa Abraham yoiyoni iskafakĩ : “ Ẽ mĩõxõ keyokõi nã maifo tii anoafo ẽ ato sharafaxii , ” ixõ Niospa yoinino kenenifo .
58012005	Recommendation	Mã mã shinãmakia keskara ẽ anã mato yoinõ . Mã ãfe fakekẽ , Epa Niospa mato yoini keskara ãfe meka kirikano kenea iskara fẽtsa keneni : Ẽfe fãke , ẽfi mĩ Ifokõikĩ . Akka nã ẽ mia yoiai keskara mĩ ayamaito ẽ mia omiskõimani mĩ ea nikanõ , mĩ ea Ifofasharanõ . Ẽ mia askafaino , akai afamara mĩ fatiroma . Askatari shinãchakayamafe . Tãpisharafe .
58013017	Recommendation	Akka nã ichanãti pexe anoxõ Niospa meka mato yoimisfo ato nikasharakõifafãikãfe . Nãskax nã mato yoiaifo keskakõikãfe . Nãfãfe mato kexesharamisfo mã Jesús nikasharanõ . Akka nãfãferi tãpiafo Nios ari nokoaifãfe ato yõkaxii iskafakĩ : “ ¿ Mã ẽfe meka mã ato tãpimasharamismẽ ? ” ixõ ato yõkaxii . Nãskakẽ ato nikasharakãfe inimakõinõfo . Akka mã ato nikayamaino inimatirofoma , shinãchakatirofo . Nãskaxõ mato axosharatiroma .
44013019	Description	Nãskata Niospa Canaán mai anoxõ siete faxõ mani fetsafo ato potani , nõko xinifo a mai ato inãxiki .
54006003	Faith	Nõko Ifo Jesucristo ãfe meka fãsisharakõi . Jesús meka nikax oa Nios keskara nõ shara itiro . Akka a yora fẽtsa noko anorima yoitiro , ãa shinãxõ . “ Ẽfi fãsi tãpifinakõiakĩ , ea keskarakai tsoama , ” ixõ ãa yoi askara yõra afaa tãpiamafiax . Ãa chanĩ askamis . Askara yora ato fe feratenãtiro . Askakĩ meka shara yoitiroma . Ãa kakapaimis askara yõrari ãa shinãtiro : “ Ea tsõa finõyamanõra , ” ixõ ãa shinãtiro . Askara feronãfãkekai Niospa meka ato yoisharatiroma . Askaito õi kakĩ feratetirofo , meepaitirofo , nikakaspatirofo , ĩchatirofo , noikaspatirofo , “ Noko chakafaira , ” ixõ shinãtirofo .
63001010	Recommendation	Akka yora fetsa matoki oxõ Cristoõnoa yoisharaima fanĩrira yoi , askara fe rafeyamakãfe . “ Noko Niospa meka yoife , ” fayamakãfe .
47001005	Grace	Cristo omiskõimakĩfinakõinifo . Nãskakẽri nõri Cristoõnoax omiskõikõi . Akka Cristo omiskõiaito Niospa axosharakõini . Nãskakẽ Cristoõxori nokori Niospa axosharakõi .
65001011	Sin	Ooa . Nã Caín ini keskarato . Caín ãfe onefetsa noikaspapaoni . Nãskakẽ reteni . Askatari nã Balaam kori fisti fichipaikĩ Nios kachikiri fani . Na yorafori nãskarafori . Nãfori nã Coré keskarafo . Nã Coré ãfe xanĩfo Moisés nikakaspapaoni . Nãskakẽ nikakaspaito Niospa reteni , nãskarifakĩ nã ato pãramisfo Niospa askari faxii omiskõimakĩ .
65001010	Sin	Akka nã feronãfakefãfe mato mẽra fõkaxõ nã afaa tãpiamafikaxõ meka chaka yoimisfo . Askatari nã apaiyai keskara fisti famisfo , nã yoinãto shinãsharatiroma keskarafo . Nãskakaxõ ãa afarafo chakafakanax omiskõipakenakafo .
58011007	Faith	Nõko xini Noéri Nios chanĩmara fakõipaoni . Nãskakẽ Niospa Noé yoikĩ iskafani : “ Ẽ oi kaya imai faka faipafanõ ãsai fetsenõfo . Nãskakẽ kanõanãfã pexeya fafe . Mĩ fakefo fe mĩ ãfinõ ano ikanax ãsaxikanima . Nã ẽ mia yoiai keskafafe , ” ixõ Niospa Noé yoini . Akka tsõa askara õiyomisma nãskakẽ Noé chanĩmara fakĩ kanõanãfã fani ãfe fakefo fe ãsaxikakima . Nã Noé Nios chanĩmara faax isharakõipaoni . Akka nã nikakaspaifo askapaonifoma , afãfe afara chakafapaonifo . Nãskakẽ Niospa ato omiskõimani ãsanõfo . Nãskakẽ Nios fe Noé rafeaito akiki inimakõini .
58009006	Description	Nãskakẽ nã Nios kĩfiti karapa pexe kene rekẽtana mẽra a ato Nios kĩfixomisfo mẽxotaima ikipaonifo anoxõ nakas potoshara koofaino ato Nios kĩfixoxikaki .
44007051	Sin	“ Akka mãfi mãto xinifo keskarakĩ . Mã nikayospakõifo Epa Niospa meka mã nikakaspakõimis , chanĩmarakai mã famisma . Niospa Yõshi Sharapa mato yoimis mã nikakõimisma .
54001009	Sin	Mã nõ tãpia a yora sharafoõnoa yoikĩ Moisés kenenima . Akka nã yora chakafoõnoa yoikĩ keneni . A nikayospafoõnoa yoikĩ , askatari a yora chakafoõnoa yoikĩ , askatari a Niospa meka nikamisfomaõnoa yoikĩ , askatari ãto apa yafi ãto afa retemisfoõnoa yoikĩ , askatari a ato retemisfoõnoa yoikĩ ,
46005009	Recommendation	Ẽ mato kirika kenexoyoni iskafakĩ : “ Feronãfakefo ãto ãfima fe imisfo . Askatari kẽrofori ãto fenema fe imisfo . Askarafo yorafo fe rafeyamakãfe . ”
48001015	Grace	Akka taefakĩ Epa Niospa ea katoni ẽ fakeyoamano . Ea noikõikĩ ea katoni . Nãskakẽ ea tãpimapaikĩ ea askafani .
45007015	Description	¿ Afeskai nõ iskamismẽ ? Nõkai tãpiama . Nõ sharafapaiyai keskara nõ akima . Akka nõ akaspafiakĩ nõ aki .
61003018	Faith	Akka a noko ifimis nõko Ifo Jesucristo nikasharakõifafãikãfe tãpisharakõixikakĩ . Mato sharafapaiyai keskara a keskara shara ixikakĩ . Mãto õiti mẽraxõ a mato tãpimapaiyai keskara tãpisharakõikãfe . Nã fisti nõ yoikĩ iskafatiro : “ Mĩ nõko Ifo , mĩõxõ afara shara nõ atiro , meres fisti mĩ sharakõi , ” ixõ iskaratĩa yoita a inõpokoai keskara nõ yoipakenaka . Nãskakõipakexanõ . Nã tii . Pedro
46004010	Description	Nãskakẽ ẽ Jesucristo Ifofamis . Akka mã ea yoimis : “ Pablo afaa tãpiamara , ” mã ea famis . Askatari , “ Nõ Jesús Ifofakĩ nõ tãpisharakõia , ” mã imis . Askafixõ mã tãpisharakõiama . Nãskaxori mã ea yoimis , “ Na Pablo afaa afeska fatiroma . Akka nõ afarafo nõ atiro , ” mã imis . Askafixõ mã askafatiroma . Mã shinãkĩ sharakõi mã meei . Akka ea mã õia ẽ afaamakõi mã ea õimis .
60005009	Faith	Nã mã omiskõiai keskariai nã nõko Ifo chanĩmara faa fetsafori maitio anoax omiskõikani . Nãskakẽ Satanás mato afara chakafamapaiyaito nikayamakãfe . Mãto Ifo fistiroko chanĩmara fakãfe . Afara chakafayamakãfe .
51003022	Recommendation	Ãto yonomatifãfe , mãto ifofo ato nikakõikãfe nono mai anoxõ . Akka mato õiaifonos ato yonoxokakĩma , mato õiamaifonori ato yonoxokãfe . Nã mãto Ifo Jesucristo mã noiaino , matoki inimanõ ato yonoxosharakãfe .
66017012	Description	“ Askatari nã mãxo diez mĩ õiai mãxokõima . Nãõxõ diez xanĩfofo noko tãpimani . Nãfo xanĩfofo iyoafoma . Chipo mani fetsafo anoax nã diez ãto xanĩfofo itirofo . Na yoinã põfe keskara fe xanĩfo ixikani . Askafikanax xanĩfoi chai samaraka kanima .
46002012	Grace	Epa Niospa ãfe Yõshi Shara nokoki nĩchini noko tãpimapaiyai keskara noko tãpimanõ . Akka nã chanĩmara faafãfema Niospa meka nikakanima . Nãfãfe shinãi keskarakai Niospa noko shinãmanima .
59005001	Recommendation	Nikakapo kori ichapayafãfe , mato Niospa omiskõimaxii . Nãskakẽ oiakãfe mã mã omiskõixikai .
66002010	Recommendation	Akka a inõpokoai ẽ mato yoinõ . Satanás ifofaafãfe fatora fetsa fisti mato karaxa mẽra ikimaxikani mã ea shinãmakimãkai õixikakĩ . A mato mesenifaifono rateyamakãfe . Ea shinãmakitama nonori shinãkãfe iskafakĩ : “ Ea retefiaifono ẽ meseima , ẽ Nios ari kai . Ẽfe Ifãfe ea potanakama . Ẽ ẽfe Ifo noikĩ finakõifafãini , ” ixõ yoikãfe . Mã askax , nakẽ , ẽ mato ĩkipakenaka mã efe ĩpaxanõ .
54006011	Recommendation	Timoteo , Niospa mia katoa . Kori yafi rapati shinãyamafe . Nios Ifofasharafe a keskara ixiki , afaa chakafamisma ixiki , Jesús meka chanĩmara fakõixiki . Askaxõ mĩ yorafo noimiskõi ixiki , Niospa meka Ifofakĩ , akka mĩ yorafo yoikĩ oitsifafãi yoisharafe .
59005005	Sin	Askatari mã afama mĩshtifoyax mã isharakõia , afaa yopatama . Afama mĩshti ichapayata , ichapa pifãi , rapati ichapayata , nã afarafo mã fipaiyaifo mã fifiaxõ fetsafo mã noimisma . Fetsafo keskarama mã isharakõikẽ , Niospa mato omiskõimakĩ finakõixii mã fetsafo noiyamaito .
66004004	Description	Nã nõko Ifo tsaoa ano a kematai veinticuatro tsaotifo ẽ õia . A tsaoti kamaki feronãfakefo tsaoafo ikafo . Nã feronãfakefo Jesús Ifofamisfo ikafo . Afãfe nã ato chanĩmara faifo ato kexemisfo ipaonifo . Ãto rapati oxo sharakõifo mãmãi ato Niospa ãfe chaka soaxonikẽ . Askatari xanĩfãfe maiti keskara oro sharakõi safeafo ika .
66018007	Description	
60003007	Recommendation	Akka mãri feronãfakefãfe , mãto ãfifo ĩkisharakõikãfe . Nã kẽrofokai mitsisipafomakĩ mato keskara . Nãskakẽ ato kexesharakãfe , mato feta Nios Ifofaafoki Niospa ato noikĩ atori ifiakĩ afe ipaxanõfo . Nãskakẽ mãto ãfifo ato noisharakãfe . Mã ato noiamax ato kexesharaxoma mã kĩfiaito Niospa mato nikasharatiroma .
54002012	Recommendation	Ẽ fichipaima xotofãke feronãfakefo Niospa meka ato tãpimanaino . Askatamaroko feronãfakefãfe xotofakefo Niospa meka sharaõnoa ato yoitirofo . Nãskakẽ xotofakefãfe feronãfakefo nikakõitirofo .
46001009	Faith	Epa Niospa mato katoni ãfe Fake nõko Ifo Jesucristo fe mã rafenõ . Epa Nios chanĩma , noko yoiai keskara aki .
48005013	Recommendation	Efe yora mĩshtichi , Jesucristoõxõ iskaratĩa ãfe meka fisti nikakõikãfe . Afaa fetsa mato yonomayamafiaino chakafayamakãfe . Jesucristo mato imasharakĩ iskaratĩa nã nõ apaiyai keskara nõ atiro iyamakãfe . Akka fetsafo fe axõ faatanãkãfe noinãkõiyanã .
59002012	Recommendation	Akka Niospa noko noikĩ , ãfe meka noko yoini nõ afaa chakafanõma . Nãskakẽ noko yoini keskara , nõ keyokõi nikasharaito noko omiskõimanima . Akka nãfo tãpikõixõ , keyokõi nõ nikakõixõ nõ ato yoisharatiro . Askatari fetsafo sharafakãfe , askara sharakõikĩ .
46012005	Faith	Aõxõ fetsa fetsafakĩ afo akĩ nõko Ifo nõ axotiro . Nã keyokõi Nios chanĩmara faifo tii nõko Ifo fisti .
45009005	Description	Judeofãfe xinifãfe Epa Nios Ifofasharapaonifo . Cristori judeo fake kãini , Niospa Fakekõifiax . Nãskax arifi nõko xinifãfe ãto fena . Nãfi yorafãfe ãto Ifokĩ , nãatomãi keyokõi ato ĩkikẽ . Nãskakẽ , “ Nios fãsi finasharakõia , ” nõ fapaxanõ . Askapainõ .
47001006	Description	Akka nõ Niospa meka mato yoi nõ omiskõiaito mã noko nikakõixõ mã nõko Ifo Jesús chanĩmara faax mã afe isharakõitiro . Nãskax mã inimakõitiro . Akka nõ mato yoi nõ omiskõifiaito nõko õiti Epa Niospa noko inimamaxomis . Akka mã mã noko õimis nõ omiskõiaito Epa Niospa noko axosharaito . Nãskarifiai mãri omiskõiaito Epa Niospa matori axosharakõixii mã tenesharakõinõ .
47001021	Faith	Askatari Epa Niospa mato yafi noko Jesús Ifosharakõifama . Nãskatari noko katoxõ noko nĩchini ãfe meka yoimis nõ inõ .
44010015	Recommendation	afianã yoiaito nikani iskafakĩ : “ Niospa nafo shara imaki . Akka nafo chakara fayamafe , ” faito nikani .
66018009	Sin	Askano Babilonia kooaino mai fetsa anoafãfe ãto xanĩfofofãfe õikakĩ manoxikani . Nãfãferi Babilonia anoxõ afara chakafakĩ tãpinifo . Nãskakẽ ato feta Epa Nios chakafakakĩ potakani afara chakafaxikakĩ . Nã Babilonia anoa keskarafori afãfe afama mĩshti ichapa fimisfo .
43014023	Faith	Jesús kemani : “ Ea noikakĩ nã ẽ mato yoiai keskara ea nikakõitirofo . Ẽfe Epa ato noiaino ẽri ato noi . Nãskax nõ ato fe rafetiro .
62004010	Grace	Nãskakẽ nõ Nios noi . Akka nõ Nios keskarama , nõ ato noikĩ finamisma . Nios fistichi noko noikõimis . Noko noikõikĩ ãfe Fake Jesús nãmã nĩchini noko nãxoyonõ nõko chaka noko soaxoxiki .
62001007	Faith	Nios xafakĩakõi ikakĩ , afaa pishta chakafamisma . Ãfe õiti mẽra oa fakish keskarama , xafakĩa sharakõi ika . Akka nõri afe rafekõixõ , nõ ãfe meka nõ mẽra nanekõixõ , Niospa shinãi keskafakĩ nõri nõ shinãtiro . Nõ askara shinãx , nã Ifofaafo fe nõ ato fe rafetiro . Nãskax nõ xafakĩakõi nitiro , Niospa Fake Jesúsmãi noko nãxonikẽ . Ãfe imĩ nõko chaka noko soaxõfafãini keyokõi .
48004007	Grace	Nãskakẽ iskaratĩa mã Niospa fakefo , a Moisés yoini keskara nõ anã nikaima nõko ifo inõ . Nãskakẽ afe fakefo afara inãsharai keskafakĩ matori afara inãsharaxii Jesucristoõxõ .
58001008	Faith	Akka afianã ãfe Fakeõnoa yoikĩ iskafani : Mĩ ea keskarari . Mĩri mĩ Nioskõi . Mĩ ãto xanĩfokõi ipanaka . Mĩ keyokõi ĩkikõisharapakenaka .
43010033	Sin	“ Akka na afama mĩshti mĩ noko ispaõxokai nõ mia tokirinĩ tsakaima . Akka nã mĩ meka chakaõxõ nõ mia tokirinĩ tsakapai , ẽ Nios keskarara mĩ ikaito . Anã ano Nios fetsama . Mĩri noko keskara yora . Akka mĩ noko yoia : ‘ Ẽri Nios keskara , ’ iki . Akka mĩ Nios chakafai . Nãskakẽ nõ mia tokirinĩ tsakai , ” faifãfe ,
66014011	Description	
47004001	Faith	Akka Epa Niospa noko shinãkĩ noko yoini ãfe meka shara Jesucristoõnoa nõ yoifofãfofãinõ . Nãskakẽ nõ shinãchakaima , nõ Niospa meka yoiki xateima .
58013006	Faith	Nãskakẽ chanĩmakõi nõ yoitiro iskafakĩ : Afara afeskara afiaito ẽfe Ifãfe ea axomis . Nãskakẽ ẽ rateima , Epa Niospamãi ea kexesharaino yorafãfe ea afeskafanõfoma , ixõ nõ yoitiro .
45014003	Recommendation	Fẽtsafãfe nami pikĩ a nami pimisfoma ato mekafakĩ chakafatiroma . Ato yoikĩ iskafatirofoma : “ Mã afaa tãpiama . Nõ nami pia shara , noko chakafatiroma . Nami shara , ” ato fatirofoma . Nãskarifiakĩ nã nami pimismato a nami pimisfo ato mekafakĩ chakafatiroma . Ato yoikĩ iskafatiroma : “ Nafãfe nami pikakĩ chakafakani , ” ixokai atoõnoa yoitirofoma . Akka Epa Niospa keyokõi nãskarafo noko ifi nõ ãfe fakefo inõ . Nãskakẽ fetsafo mekafakĩ chakafayamakãfe .
45015005	Grace	Noko afara chakapa afeskarafafiaito Epa Niospa noko mitsisfamatiro nõ tenenõ nõko õiti fepeaxokĩ . Nãskakẽ mã Jesús Ifofasharaino mato nãnori fisti shinãmatiro .
58007027	Description	Akka a ato Nios kĩfixomis xanĩfo fetsafo keskarafoma . Taefakĩ afãfe pena tii yoinã ina retepaonifo Epa Nios inãkakĩ ato chaka soaxonõ . Nãskakẽ Niospa mã ato chaka soaxonano yora fetsafãferi ato yoinã inafo inãnifo , atori Epa Niospa chaka soaxonõ . Akka Jesúskai ato keskarama . Jesús ato finõkõia . Nãskakẽ Jesús nai fistini noko chaka soaxonano Epa Nios fe nõ ipaxatiro .
62003017	Sin	Akka afama mĩshti ichapayafixõ , fetsafãfe afara yopaito nõ ato afaa inãmã , askara sharama . Epa Niospa noko noiai keskafakĩ , nõ ato noima .
47005008	Faith	Akka mã nõ tãpisharakõia Epa Niospamãi noko yora fetsa inãino . Akka mã nõ nakĩ nõko yora nõ ratafainikai nõ sharafinakõia ikikakĩ . Nãskakẽ nõ inimasharakõi mã nõ nai nõko Ifo Jesús femãi nõ ikikai .
60002011	Recommendation	Efe yora mĩshtichi , ẽ mato yoisharapai ea nikasharakãfe . A Nios Ifofaafomafo fe nõ ato fe ikax oa yora fetsa keskara nõ iki . Askafiax nõkai ato fe ipanakama . Akka nõroko Epa Nios fe ĩpanaka . Nãskakẽ nã Epa Nios Ifofaafoma keskara iyamakãfe . A mato shinãmapaiyaifo keskara shinãyamakãfe . Mã ato keskara itiroki , Satanás mato chakafamapai kiki .
60002017	Recommendation	Nãskakẽ keyokõi yorafo shinãfafãikãfe . Nã Jesús Ifofaafori ato noikõikãfe . Niosnoa shinãkõikãfe iskafakĩ : “ Ẽ Nios noikõi nã ea yoiai keskara ẽ nikakõi . Ẽkai nikayospapaima ea omiskõimanõma , ” ixõ Niosnoa shinãkãfe . Nãskaxõ mãto xanĩfofo nikakaspayamakãfe , ato nikasharakãfe .
44007025	Description	Askafata Moisés shinãni : ‘ Ẽfe kaifãfe tãpikani eõxõ Niospa ato ifipai , ’ ixõ shinãni . Akka tsõa tãpinima .
50003002	Violence	Kexemesharakãfe , a yora chakafo fishtayamakãfe , nã paxta põfe keskarafoki . Nãfãfe afara chakafamisfoki . Iskafakĩ mato yoipaikani kiki : “ Mã foshki repa xateyamax mã Nios ari kaima , ” ixõ mato yoipaikani kiki .
56001016	Sin	Askafiax chanĩmisfo , “ Nõ Nios tãpiara , ” iki , tsõa Nios shinãyamafi . Askara yõra Niospa meka nikakaspakĩ chakafai . Nãskakẽ nõ tãpitiro askara yora Nios fe rafemisma . Askara yõra shara shinãima , afaa pishta shara fatiroma , chakakõi shinãi .
45010002	Faith	Mẽ tãpia nãfãfe Epa Nios tãpisharapaikani . Nãskafikakĩ a Niospa ato tãpimapaiyai keskara shinãkanima . Ãa ãto shinãmã fisti shinãxõ akani .
47001004	Grace	
55002015	Recommendation	Timoteo , Niospa meka pena tii õife . Askafaxõ Niospa meka tãpisharaxõ yorafo mẽstekõi ato tãpimafafãife . Mĩ askaito Niospa mĩõnoa yoitiro iskafakĩ : “ Na ea yonoxosharamis , ẽ akiki inimasharakõi , ” ixõ mĩõnoa yoixiki . Mia askafainokai mĩ aõ rãfitiroma .
53002004	Description	Akka a feronãfãke niyoxõ iskafakĩ yoixii : “ Ẽ keyokõi finõa . ‘ Na nõko Niosra ’ ixõ mã kĩfimis , nãri ẽ finõa . Akai Niosma , ” ixõ ato yoita , nã Nios kĩfiti pexefã mẽra ikikaixõ ato yoixii iskafakĩ : “ Afaa fetsa kĩfiyamakãfe . Askatari afaa fetsari noiyamakãfe . Ẽfi Nioski , ” ixõ ato pãraxii .
49006004	Recommendation	Iskaratĩa ãto apafori ẽ yoisharai . Mãto fakefo ferateyamakãfe matoki õitifishkiyamanõfo . Ato askafatamaroko a nõko Ifãfe noko noiai keskafakĩ , mãto fakefo tãpimasharakõikãfe . Fenãmãshta ato yoisharakõikãfe akairi Jesús tãpisharakõinõfo .
45008037	Grace	Noko askafafiaifono keyokõi nã chakafo nõ finõkõitiro Jesús noko noiaino .
44026014	Violence	Noko askafaino nõ nãmã pakeni . Askata ãfe meka ẽ nikani hebreo mekapa ea yoiaito iskafakĩ : ‘ Saulo , Saulo , ¿ afeskakĩ mĩ ea omiskõimanimẽ ? Ea mĩa iskafai , mĩakõi mĩ chakamei oa fakka ifiki chachixõ pae meetiro keskai . ’
66002009	Sin	Mã omiskõiaito mẽ õi . Askatari mã afaayafoma . Mã askafiaino ẽ mato fe ikano , ea keskarari mã shara itiro . Mẽ tãpia matoõnoa yora fetsafãfe meka chakayoiaifãfe . “ Nõ judeofo , nõ Nios Ifofamis , ” ikaxõ yoiaifo afokai efe yorafoma . Afofi Satanás yorafoki .
46013006	Faith	Askaxori nõ ato noixõ fetsafãfe afara chakafaito õi nõ inimatiroma . Akka afara chanĩmakõi shara nikai nõ inimakõitiro .
59001021	Recommendation	Nãskakẽ afara chakafo mã famis xatekãfe . Mã mã chaka xatexõ mã Niospa meka nikakõisharatiro . Nãskaxõ mã yoikĩ iskafatiro : “ Epa , mĩ meka shara emẽra nanefe ẽ mia Ifofasharapaikai . Ẽ mia nikapaisharakõikai , ” ixõ anori yoikãfe . Ãfe meka shara mato mẽra naneano , a mato yoiyoni keskai mã afe nĩpanaka .
46003006	Grace	Ẽ mato iskafakĩ yoipai . Yora fẽtsa taefakĩ xiki fanatiro . Fetsafãfe a nãmã orometirofo foaisharanõ . Nãskafixokai nã rafeta xiki foaimatirofoma . Nios fistichi xiki foaimasharatiro . Nãskarifiakĩ ẽ mato taefakĩ Jesucristo chanĩmara famani . Chipo Apolos Cristoõnoa mato yoini ãfe meka mã nikasharakõinõ . Nõ mato yoiaino Nios fistichi mãto shinã mẽraxõ mato shinãmasharatiro ãfe meka mã tãpisharakõinõ .
66014008	Sin	Askata Niospa ãjiri fẽtsa mã mekai keyoano fetsari nokotoshixõ iskafakĩ yoia : “ Babilonia ano pexe rasi iyopaoni . Iskaratĩa anã ano tsoa ikama . Nãnoxõ yorafãfe afara chaka shinãpaonifo . Fetsafori afara chaka ato famapaonifo ato keskara inõfo . Askaifãfe Epa Niospa ato omiskõimani anã ano inõfoma . Nãskakẽ Babilonia anã anoma , ” ixõ Niospa ãjirinĩ nai mẽra ikato yoia .
43015014	Recommendation	Ẽ mato yoiai keskara aki mã efe rafemis mã itiro .
62005021	Recommendation	Efe yora mĩshtichi , Nios fisti Ifofakãfe . Satanás mato afara chakafamapaiyaito afe rafeyamakãfe . Askatari afara chakafo mã ifofapaikĩ afo shinãyamakãfe . Nios fisti shinãkãfe . Nã tii ẽ mato kirika kenexõ fomai , efe yora mĩshtichi . Ẽkĩa Juan
55003006	Sin	Askara yorafãfe a fofãsakakĩ ato pãratirofo a kẽro tãpisharamisfoma fanĩrira ato yoimisfo ato anorima yoiaifãfe . Atirifãfe noko yoikõikanira ato famisfo . Nãskakẽ a xotofakefãfe noko yoikõikanira ikaxõ a yoiaifo anori ato nikataifaafo . Nãskakẽ a kẽrofãfe ãa shinãkani iskakakĩ : “ Nõ fãsi chakakakainaito , noko tãpimasharanõfora , ” ixõ shinãkani anorima ãto shinã mẽraxõ shinãkaxõ nãskai fekaxtetitaiafo .
49004015	Faith	Fanĩrira ato yoitama nõ nõinãsharakõixõ Niospa meka mẽstesharakõi nõ ato tãpimasharakõitiro . Nõ askai nõko Ifo Jesucristo ãfe õiti keskara sharakõi nõ itiro .
49004003	Faith	Niospa Yõshi Sharaõnoax nõ isharakõinõ a yora fistikõiax itikini . Tanaimakõi ikãfe , õitifishkiki faatanãkakĩma .
44009005	Description	Saulo kemani : “ Ifo , ¿ mĩ tsoamẽ ? ” faito kemakĩ iskafani : “ Ẽkĩa Jesús , a mĩ ea omiskõimanai .
60003015	Recommendation	Askatamaroko nõko õiti mẽraxõ nõko Ifo kĩfikĩ iskafakãfe : “ Cristo , mĩfi ẽfe Ifokõiki . Mĩkai afaa chakafamisma , mĩ sharakõi , ” ixõ yoikãfe . Askatari fetsafãfe mato iskafaifãfe : “ ¿ Afeskaxõ mĩ tãpiamẽ mĩ Nios fe ipanaka ? ” ixõ mato yoiaifãfe ato yoixikakĩ ĩkisi itipinĩsharakãfe ato tãpimasharaxikakĩ .
44007033	Recommendation	Nãskaito Epa Niospa yoini iskafakĩ : ‘ Mĩ zapato pekafe , nã mĩ nia ano sharakõikĩ .
62002024	Faith	Nãskakẽ Jesúsnoa mã nikakĩ taefani keskafakĩ , ãfe meka shara shinãmakiyamakãfe . Nã mã nikakĩ taefani keskafakĩ , mã shinãmakiyamax mã nikakõisharaino Epa Nios fe ãfe Fake Jesús mato fe rafekõipakenaka .
43008051	Faith	Chanĩmakõi ẽ mato yoinõ . Nã ẽfe meka nikaifo nakanamax nĩpanakafo , ” ato faito kemanifo ,
66020011	Description	Askata xanĩfãfe tsaoti oxokõi efapakõi ẽ õia . Nãno Epa Nios tsaoa . Akka mai fe nai anã ano ikama .
46006013	Recommendation	Askatari mã yoiraka iskafakĩ : “ Niospa nõko xãki noko onifaxoni a nõ piai nõ pinõ . Nãskaxori a nõ piai noko onifaxoni , ” ixõ mã yoimis . Akka chipo Niospa a nõ piai yafi nõko xãki yamafaxoxii nãatomãi a nõ piai noko onifaxonixakĩ . Chanĩmakõi Niospa noko onifani nõ afe rafepakexanõ . Niospakai nõko ãfima fe nõ inõ noko onifanima . Kẽrofori ãto fenema fe inõ ato onifanima . Askatamaroko Niospa nõko yora noko onifaxoni nõ nõko Ifo fe nõ rafepakexanõ , Jesús ãfe ina nõ inõ , nãskata Jesús nõko Ifo inõ .
45006011	Faith	Mãri Cristo fe naa keskara . Nãskakẽ iskaratĩa mã shinãtiro iskakĩ : “ Ẽ chaka ipaoni keskara anã shinãpaima . Nãskax ẽ iskaratĩa Jesucristoõnoax Epa Nios fe rafe kakaini ea amapaiyai keskara axiki , ” ixõ anori shinãkãfe .
47002014	Faith	Aicho Epa Niosi , mĩ Cristo Jesús afara chaka potamana anã afeskafanõma . Nãskakẽ nõri afe inimai nõmãi aõxõ ãfe meka yoikatsaxakĩ yorafãfe tãpinõfo . Akka pirofomã nakas shara nachikomea nõ keyokõichi xetetiro keskafaki , nãskafakĩri Niospa noko nĩchiano nokoõxõ keyokõichi tãpitirofo ãfe meka shara .
62001005	Grace	Akka noko Cristo yoiai , anori ẽ mato yoinõ . “ Oa xinĩ chai chaxaino fakishtiroma keskara , xafakĩakõi Nios ika . Afaa chaka afe rafemisma , ” ixõ Cristo noko yoimis .
43006037	Grace	Akka nã ea Ifofaafo Epa Niospa ea atoya imasharapakenaka nãfãfemãi ea Ifofakõiafono . Akka fatorafãferi ea Ifofaifãfe nãfo ẽ ato kexesharapakenaka . Ẽ ato potapakenakama .
58013001	Recommendation	Mãfi Cristo afe yorafokĩ . Nãskakẽ mã ranã nõinãi xateyamakãfe .
58007025	Grace	Nãskakẽ Apa Niosxõ noko ifitiro nõ afe ipaiyaito nokoõxõ Apa Nios yoifafãini iskafakĩ : “ Epa Niosi , ẽ ato nãxoniki , ato chaka soaxõfe . Nãskaxõ a mĩ ika ano ato imafe , ” ixõ nokoõxõ Apa yoimis . Nãskakẽ a nokoõnoa Apa yoia keskafakĩ noko nãskakõi faxoxii nõ afe ĩpaxanõ . Nãskaxkai nõ fenopakenakama .
43019015	Violence	Ato askafaino fãsikõi mekainĩfofãkata yoinifo : “ ¡ Iyoxõ mastatãfe ifi cruz ikikakĩnoax nanõ ! ” faifono , “ ¿ Mã õipaimẽ ẽ mãto xanĩfo mastanõ ? ” ato Pilato faino , “ César fisti nõko xanĩfokõi . Anã ano nõko xanĩfo fetsama , ” judeofãfe ãto xanĩfofofãfe Pilato fanifo .
45011005	Grace	Nãskarifiakĩ iskaratĩari ẽfe kaifo fisti rasichi mã Nios Ifofaafo , Niospamãi afetĩama ato noikĩ ato katoyonino afe yora inõfo .
66017002	Sin	Akka keyokõi xanĩfofo maifo tii anoafo ato fe chaka imisfo . Nãskakẽ atoõnoax afori chakakõifo ikafo . Nã kẽro feromakõi keskara ikafo chakafakani . Akka nã Niospa ato omiskõimaxiai keskara ẽ mia õimanõ , ” ixõ ea yoia .
45012010	Recommendation	Nã mã Nios chanĩmara faafo tii noinãkãfe . Mato fe yorakõifo fe mã noinãmis keskariai noinõnãkãfe . A mã mã nõimeai keskariai fetsafori ato noisharakãfe . “ Fetsafo finakõiaki , ẽ finakõiyamaki , ” ixõ ato sharafakãfe .
45008014	Faith	Niospa Yõshi Sharapa noko shinãmanaino nõ Niospa fakefo iki .
66012003	Description	Askainori fetsari ẽ õia a tsõa õiyomisma keskara nai mẽranoax . Nã Satanás oa ronofã keskara efapanãfakõi õshimãfa , askai mapo ichapayakõi siete mapoya , askai a ãto xanĩfokõichi maiti sharakõi keskara maiya siete faxõ , askatari ãfe mãxofori diez ika .
45008017	Faith	Nõ Niospa fakekẽ nã noko yoia keskara noko inãtiro . Nõfi nõ Niospa fakekẽ nã ãfe Fake Cristo ani keskara nokori inãtiro . Nõõnoax omiskõifinixakĩ iskaratĩa nai mẽranoax Apa Nios fe xanĩfokõi . Nãskarifiai nõri aõnoax omiskõiax nõ nai mẽra Epa Nios ano nokoano noko sharafinakõia imaxii nõ afe isharapakexanõ , a keskara shara nõ inõ . Akka afe yorafo Niospa ato sharafaxõi nãfomãi ãfe fakefokẽ .
54005017	Recommendation	A Nios Ifofaafãfe xanĩfofofãfe noko kexesharakaxõ noko ĩkisharamisfo Niospa meka noko tãpimanaifono nõ atoki inimakĩ nõ aicho fatiro . Askatari nõ ato inãsharatiro nã afara yopaifo keskara finõfo .
46008007	Sin	Nã ẽ mato yoiai keskara fisti rasichi Jesús chanĩmara faifãfe tãpiafoma . Shinãmisfo iskafakakĩ : “ A fetsafãfe afara onifafo , nã ãto nioskõi nia , ” ixõ yoimisfo niyamafiakẽ . Akka ãto xinifãfe nãnori ato yoipaonifo . Nãskakẽ shinãkani iskakakĩ : “ Nã ãto niosnã nõ nami pixõ nõ Nioskõi chakafatiro , ” ixõ shinãtirofo . Akka mã pikaxõ ãto shinã mẽraxõ shinãchakatirofo : “ Mã nõ chakafara , ” ikaxõ .
43015002	Grace	Akka mã na uva ãfe põya keskarafo . Nã uva põya fetsa fimiyamaito ãfe ifãfe mextetiro potaxikĩ . Akka nã uva ãfe põya fimiyafo nã ãfe teshpa mĩshti ifãfe xatetiro . Nãskax uva põya sharayakõi itiro fimi sharaya ixikĩ .
60005003	Recommendation	Nãskata ãto xanĩfo ipaikakĩma ato õimasharakãfe afeskaxõ Jesús Ifofasharax isharatirofomãkĩ .
52004013	Recommendation	Efe yora mĩshtichi , ẽ mato yoiai keskara nikasharakãfe . Jesús Ifofaafo nakanax afeskakanimãkai ẽ mato yoinõ , akka a Ifofaafoma ato fe yorafo naafono , manomitsakani omiskõikani . Akka mã askaima mãmãi Nios Ifofaax , mãmãi anã õinõnãxixakĩ . Akka a Nios Ifofaafoma anã õinõnãkanima .
58011029	Description	Nãskakẽ israelifãfe Nios chanĩmara fanifo . Nãskakaxõ nã fakafã ãfe ane Õshi pokefainifo . Epa Niospa nẽxpakĩa fakafã shinãfatanaino israelifãfe pokefainaifono ato acho Ejipto anoafo fonifo ato retepaikani . Mã fakafã nẽxpakĩa kãiyaifono Niospa atoki fakafã yosifani . Nãskakẽ ãsai mitokomenifo .
44007020	Description	Ato askafaino nãnoaxri Moisés fakeni . Akiki Epa Nios inimakõini . Nãnoxõ apa feta ãfe afa ato pexe anoxõ kexesharapaoni . Tres oxe anifo kexekakĩ .
58005002	Grace	Akka nãri noko keskarari nãatori afara chakafatiro . Nãskakẽ tsõa tãpisharayamakĩ , shinãsharakima afara chakafaino , nã xanĩfãfe tanaima isharaxõ ato axosharatiro .
45013012	Recommendation	Mã penaino samamakõi penatiro . Nãskarifiakakĩ mã nõko Ifo chaima oaino fakish mẽra ika keskara iyamakãfe . Mãto chaka xatekõikãfe . Jesús ika keskara mãri xafakĩa ikãfe afara chakafaxikakima .
49006009	Recommendation	Nãskakẽ mã xanĩfofofãferi , a mato yonoxomisfo ato shara fakãfe . Nõ mato chakafaira ixõ ato ferateki koshapaiyamakãfe . Shinãkãfe , mãri Ifoyakĩ a nai mẽra ika . Nõko Ifo Cristo keyokõi nãskarafos noko õi kiki .
45012015	Recommendation	Inimaifono mãri inimakãfe . Ato sharafaifono aõnoax inimakãfe . Oiaifono mãri shinãmitsayanã ato shinãkãfe . Omiskõiaifono mãri atoõnoax omiskõikãfe .
45002005	Sin	Niospa mato shinã fetsafaxopaifiaito mã nikayospakõi . Mãto õiti mã kerexfaxõ mã Nios nikakaspai . Mãkai mãto shinã mã fetsafapaima mãto chaka mã xatexiki . Mã askafiaino iskaratĩa Niospa mato omiskõimayoima . Akka mã mai keyoaino mato omiskõimaxii mãkairoko mãto chaka xateano . Nã keyokõi yora chakafo ato omiskõimanaitĩari nãnori matori omiskõimaxii . Niospa mẽstekõi noko õi . Nãskakẽ nã yora chakafo ato omiskõimani . Nãskaxori nã yora chakafo ato omiskõimaxõ noko õimaxii .
44014019	Violence	Ato askafaifono judeofo Antioquía anoax fekãta Iconio anoax fenifo . Ato pãrai fekani , “ Pablo feta Bernabé mato pãrakani , ” ixõ ato yoinifo . Ato askafaifono Pablo tokirinĩ tsakaketsanifo . Mã nõ reteara ikaxõ xarafokaxõ pexe rasi pasotai potanifo .
43013021	Description	Mã yoikĩ keyota Jesús fãsi shinãmitsakõini . Nãskaxõ xafakĩakõi ato yoini : “ Ẽ chanĩma mato yoi . Fatora mã fẽtsa ea mã ato achimaxii , ” ato faito ,
48003022	Faith	Akka Niospa meka yoikĩ kirikaki kenekĩ iskafanifo : “ Keyokõichi nõ afara chakafakatsaxakĩ nã nõ karaxa mẽra ika keskarakõi , ” ixõ kenenifo . “ Akka Jesucristo nõ chanĩmara faito ares fisti noko kãimatiro afara chaka nõko ifo inõma . ” Nãskarakõi yoikĩ kenenifo .
66011007	Violence	A feronãfake rafeta mã ato yoikĩ senẽfaafono , a chakakõi mai kinĩfã mẽranoax Satanás shinãmanaino , tsekeinãkafã a feronãfake rafe retexii .
58003014	Faith	Akka nõ taefakĩ Jesús chanĩmara fakõini keskafakĩ eneyamax nõ afe ipaxatiro .
45008010	Faith	Cristo mato fe rafefiaino afara chakaõnoax mãto yora nai . Mãto yora nafiano mãto fẽro mẽsho naima Nios fe nipanaka Niospamãi afaa chakafamisma keskara mato õiaino .
44007052	Sin	Nãskaxõ mãto xinifãfe a Niospa meka ato yoimisfo ato omiskõimapaonifo . Nãfãferi retenifo , ‘ A sharafinakõia nokoki fotoxii kiki , ’ ixõ aõnoa yoinifo . Akka nã sharafinakõia mã nokoki oano , mã achixõ ato retemayamea .
48005021	Sin	Nãskaxõ fetsafo afara fĩapaimisfo , askatari pãemisfo , askatari pikĩfinapaikõimisfo . Nãskakaxõ afara fetsa fetsatapafo chakafamisfo . Ẽ mato yoimis a keskara chakafo Epa Niospa keyokõi ato ĩkinã ano tsoa katiroma afe ipaxakakĩ .
43012036	Faith	Ẽ mato fe iyoano ea Ifo shara fakãfe fenoxikakima . Mã ea nikasharaino ẽ mato pena keskara shara fatiro , xafakĩa mã inõ . Ẽfi pena keskarakĩ . Ea Ifo shara fakaxõ mãri fetsafo pena keskara shara fatiro mãtoxõ eari Ifo sharafanõfo , ” ato Jesús fani . Mã ato yoikĩ senẽfax , nãskax ato makinoax kaitokai anã tsõa õinima .
58003002	Faith	Akka a Niospa Jesús yoini keskara , nãskara asharakõini . Nãskatari Niospa Moisés katoni israelifo Egipto mai anoa ato ifinõ , askatari ãfe meka shara ato yoinõ . Nã Niospa yoini keskarari Moisés asharakõini .
56003006	Grace	Nõko Ifo Jesucristo noko nãxoni , nõko chaka noko soaxoxiki noko ĩkipakexakĩ . Nãskakẽ Niospa ãfe Yõshi Shara noko inã nõ mẽra nanenõ , fishkomĩtsatiroma .
44004036	Description	Akka José Leví ãfe fena ini . Chipre anoax fakea ini . Nãskakẽ a Jesúsnoa yoimisfãfe ãa anenifo iskafakakĩ : “ Yora Inimamamis ” fanifo . Akka ãfe ane kaiyakõi Bernabé ini .
48006009	Recommendation	Nãskakẽ afara sharafakĩ eneyamakãfe . Nãskaxõ iskafakĩ shinãyamakãfe : “ Mẽ fetsafo sharafayomiski iskaratĩa ẽ anã askaimakai , ẽ anã fetsafo sharafatiromaki . Nãskanõ , ” ixõ anori shinãyamakãfe . Akka nõ askatama nõ inimakõikẽ nã noko inãpaiyai keskara shara Niospa noko inãsharaxii .
48002019	Faith	Akka a Moisés yoini keskara ayamakĩ mẽ tãpia ẽkai aõnoax isharatiroma . Ẽ askaino Epa Nios ekeki inimatiroma . Nãskakẽ nãfoõxõ mẽ tãpia Cristo fisti ẽ chanĩmara faino Epa Nios ekeki inimatiro . Nãskax ẽ afe yora itiro . Akka iskaratĩa a Moisés yoini keskaraõnoa anã ẽ shinãpakenakama , atokai ea ĩkipakexatiroma . Askara shinãtamaroko Nios fisti fe ẽ rafei afe isharaxiki .
66011001	Recommendation	Askata na tanati metro keskara ea inãyanã ea yoia iskafakĩ : “ Não Nios kĩfiti pexefã anoa ãfe chainipa yafi ãfe xãki tanatãfe . Anoxõ Nios kĩfiti mĩsari tanafe . Askatari a mẽranoax fanã ikanaifo ato tanasharafe afe tiito Epa Nios fanã ixokanimãkai , askatari afe tiixori kĩfikanimãkai ato tanasharafe .
66014004	Description	Nã ciento cuarenta y cuatro mil yorafãfe nõko Ifo Jesús Ifokõi famisfo . Afara chaka shinãtamaroko Jesúsnoa shinãfafãikani . Aato ato ifimis ato nãxonixakĩ Epa Nios yafi ãfe Fake Jesús Ifokõi fakanax ãfe yora inõfo . Ato iyopaiyai ari afe fomisfo . Ato katoa afe yorakaxõ ato yoiai keskara anõfo .
66009007	Description	Iskaratĩa na kõketserefo afe keskaramãkĩ ẽ mato yoinõ mã tãpinõ . Kamayofo itipinĩ faax a kamaki tsaoax katiro fetsafo reteikai . Nãskarifiai na kõketserefo nã kamayo keskarafo . Kamayo kamaki tsaoxõ fetsafo reteikai keskara ĩta , xanĩfãfe ãfe oro maiti maia keskara ĩta , ãto fẽso feronãfãke fẽso keskara ĩta ,
60002016	Recommendation	Jesús fisti mãto Ifokõi , akka afaa fetsa shinãtama isharakõikãfe . Niospa mato amapaiyai keskara fisti shinãkãfe . Mã askax afaa fetsa mãto ifo itiroma . Afaa chakafatama Nios yonosharaxõfafãikãfe .
54004010	Faith	Nãskaxõ mitsiskai nõ Niospa meka yoifafãini . Nõ askafaito fetsafãfe noko omiskõimatirofo a Niospa meka õikaspaifãfe . Askai omiskõifikĩ nõ tãpikõimis Jesús iskaratĩamãi nikẽ . Nãskaxõ Jesúsmãi noko nãxonikẽ , keyokõi yorafoõnoax , nãskaxõ a Ifofamisfo ato ifixii .
58010029	Sin	Akka nã Moisés yoini keskara nikakaspaifo afo retepaonifo keskafakĩ fatorafãferi Jesús nikakaspamisfokẽ Niospa ato omiskõimakĩ finakõixii . Nãskakẽ nã yora chakafãfe shinãkĩ iskafamisfo : “ Mẽ nikamis Jesús ea nãxoni . Nã naino ãfe imi foni . Nãskaxõ ea katoni aõnoax ẽ Niospa fake inõ . Akka ẽ shinãikai afama . Nãskakẽ ẽ Jesús Ifofapaima , ” ixõ anori shinãkĩ nãato Niospa Fake nikakaspakõimis . Askara meka yoikĩ Niospa Yõshi Shara chakafakĩ mekafamis , Niospa Yõshi Sharapa sharafafiamisno noikĩ .
43020021	Grace	Afianã Jesús ato yoini : “ Mãto õiti fepeakax inimasharakãfe . Nã ẽfe Ẽpa ea nĩchini keskafakĩri iskaratĩa ẽ matori nĩchikai , ” ato fani .
65001016	Sin	Nãfãfe yõachepeyanã ato mekafamisfo . Nã chakafapaiyai keskara fisti shinãfafãimisfo . Askaxori fetsafo pãrakaxõ afara fĩapaimisfo ea inãsharakanira ixõ shinãfafãimisfo .
66006015	Description	Nãskakẽ keyokõi mai anoafo ratekõiafo . Yorafãfe ãto xanĩfofori sorarofãfe ãto xanĩfofori ratekõiafo ; afama mĩshtiyafori , yora mitsisipafori , ãto yonomatifori , fetsafori ifomaisfori keyokõi nãfo ratekõiafo . A tiiri mafa kini mẽra ikiafo . A tiiri mãchi keya ano ichoafo tokirinĩfã nãmã oneafo .
66021008	Sin	Akka fetsa ratei eõnoax omiskõikaspakĩ ea kachikiri faa , askatari fẽtsa ẽfe meka nikakaspamis , fẽtsari afara chakafo fetsa fetsatapafo xatekaspai , askatari fetsari retemitsamis , fetsari ãto ãfima chotamis , askatari kẽromãri ãto fenema chotamamis , fẽtsari koshoiti tãpiax nã niafaka chakafo fe rafemis , askatari fẽtsari ea noitamaroko afara fetsa noikĩ , ‘ Na ẽfe nioski , ’ famis . Nãskakẽ askarafo fe nã chanĩmisfo afokai efe nĩpanakafoma . Chiifã mẽra nã omiskõipakenakafo mẽra ipanakafo . Anoaxkai faki fonakafoma , ” ixõ Epa Niospa ea yoia .
44022016	Recommendation	Nãskakẽ samarakakima koshikõi fininãkafãta maotisafe faka mẽra ikipakekafãfe nõko Ifãfe ãfe aneõxõ mia chaka soaxonõ , ’ ea fani ” ixõ Pablo ato yoini .
66009008	Description	ãto foo kẽrofãfe foo keskara ĩta , ãto piti poomãnã piti keskara ĩta ,
55002024	Recommendation	Niospa meka yoimisto tsoa feratetiroma . Anori askatamaroko keyokõi yorafo ato noisharafãi , ato tãpimasharatiro , tenekõisharata ato yoitiro .
51002005	Faith	Ẽ mato fe iyamafiaxõ pena tii ẽ mato shinãi . Akka matoõnoa nikai ẽ inimakõi , mã chanĩmara fakõixõ mã Cristo nikakõiaito .
60003012	Sin	A Niospa meka nikasharakõipaiyaifono Niospa ato kexesharakõifafãini , kĩfiaifãferi ato nikakõimis . Akka a afara chakafamisfo Niospa ato nikatama ato tãpimatiro ato chakafakĩ , ixõ yorafãfe Niospa mekaõnoa kenenifo .
53002013	Faith	Efe yora mĩshtichi , taekõifakĩ Epa Niospa mato noikĩ mato katoni afe mã ipaxanõ . Nãskakẽ ãfe Yõshi Sharaõxõ mato ifini afe yora mã inõ , Jesúsnoa mã chanĩmara faino . Nãskakẽ mẽxotaima nõ Nios aicho famis mato shinãkĩ .
66022011	Recommendation	Akka mã Jesús nokoaino nã nikakaspamisfãfe chakafakĩ finakõixikani . Yora chakafamisfãferi nãskari faxikani chakakõi fakakĩ . Akka nã Niospa yoiai keskara amisfãfe nãskarakõi fakakĩ mimakõi faxikani Niospa yoiai keskara akakĩ . Nã Jesús keskara shara imisfo nãfori isharakõixikani ãto Ifo ifosharakõifakani , ” ixõ Niospa ãjirinĩ ea yoia .
44002038	Faith	Askafaifãfe nikakĩ Pedro ato yoini : “ Iskaratĩa mãto chaka soakãfe anã anori shinãkakĩma . Jesús aneõxõ mato maotisafanõfo , faka mẽra ikimapakekĩ . Mato maotisafaifono yorafãfe mato õinõfo mã Jesucristo Ifofaito . Nãskaxõ ãfe Yõshi Shara mato mẽra nĩchi kikĩ mato fe rafekõinõ .
52005015	Recommendation	Nãskakẽ kexemesharakãfe , fetsafãfe mato noikaspaifono ato kopiyamakãfe . Askatamaroko noinã faatanãsharakãfe , keyokõi yorafo sharafakãfe .
45001027	Sin	Askatari feronãfake rafe fichinãpaikanax chotanãkani , kẽro tanatama . Askax chaka ikanax omiskõikani .
50002018	Recommendation	
44003019	Recommendation	Nãskakẽ mãto chaka xatekãfe . Mã afara chakafamiskĩ anã anori shinãyamakãfe . Nãskakẽ Epa Nios fisti shinãkãfe , mãto chaka mato soaxonõ .
66021025	Description	Nãno fakishri anã ikima . Fakishpakenakama . Akka anã Jerusalén Fena ãfe fepotifo fepopakenakama .
43006054	Faith	Fatorafãfe ẽfe nami pikani ẽfe imiri ayakani isharapakexikakĩ . Nãskakẽ ẽ afianã nai mẽranoax fotoaitĩa a namisfo ẽ ato otofaxii Epa Nios ari nisharapakexanõfo .
43019011	Sin	Jesús kemani : “ Niospa mia xanĩfo imayamainokai mĩ ea afeska fakeranama . Akka mĩ ea ato mastamanax mĩ chaka iki . Akka nã ea mikiki efea nã chakafinakõi iki mĩ ea reteano , ” Jesús fani .
59002017	Faith	Akka mã yõra nãxokai anã fetsafo afaa sharafaxotiroma . Nãskarifiakĩ fetsafãfe yoikĩ iskafatirofo : “ Ẽ Jesús chanĩmara fai , ” ifiaxõ fetsafo afaa sharafaxomisma atokai Jesús chanĩmara fakõinama . Nã keskarafi yora naa keskarakĩ .
45008003	Sin	Moisés yoini keskara nõ tãpifiano aato noko imasharatiroma nõko chaka noko soaxotiroma . Akka Epa Niospa shinãyoni ãfe Fake nai mẽraxõ mai ano nĩchixiki ari noko keskara yora inõ . Noko keskarafiaxokai nõ amis keskara afaa chakafamisma . Akka noko nãxoni anã afara chaka nõko ifo inõma .
60003014	Recommendation	Akka mã askafiaino mato omiskõimanaifono inimai finasharakõikãfe . Nãskakẽ atoki meseyamakãfe , askatari shinãchakayamakãfe .
51003021	Recommendation	Epafo feta efafãfe , mãto fakefo ferateyamakãfe , mãto fakefãfe shinãkĩ iskafayamanõfo : “ Ooa , ẽfe epa feta ẽfe efa ea feratenafo , ” ixõ shinãyamanõfo .
66018002	Sin	Fãsikõi yoia iskafakĩ : Pexefã rasi Babilonia anoafo mã keyoa , anã anoma . Iskaratĩa anã ano tsoa ikama , askatamaroko niafaka yõshi chakakõifo ano ika , askatari peya yõshi chakakõifori ano ika .
62002022	Sin	Yora fetsafo iskamisfo : “ Cristokai Niospa nai mẽraxõ nĩchinikeroko , akai Niospa Fakekẽroko , ” ixõ yoimisfo . Askafakaxõ Epa Nios yafi ãfe Fake Jesús chanĩmara fakanima . Afãfe Cristo noikaspakõikani .
46011027	Sin	Nãskakẽ nã mã ichanãi anoxõ mã pãa piyanã ayayanã mã Jesús shinãtiro . Askafafiakĩkai mãto chaka xatekaspaxõ mãri mã chakafai pãa pixõ . Akka nõko Ifãfe noko nãxoni ãfe yora omiskõiyanã ãfe imi foyanã noko nãxoni . Nãskakẽ nõ ichanãi anoxõ pãa piyanã ayayanã nõko Ifoõnoa shinãkima nõ nõko Ifo nõ chakafai .
59002020	Faith	Akka mĩ yoimis : “ Ẽ Jesús chanĩmara fai . Nãskakẽ ẽ Nios fe nĩpanaka , ” ixõ mĩ shinãfikĩ , mĩ afaa sharafamisma . Nãskakẽ mĩ shinãsharaima . Akka ẽ mia yoisharapai .
43018003	Description	Nãnori Judaspa sorarofo iyoni Jesús achinõfo . Nã ato Nios kĩfixomis xanĩfofofãfe askatari fariseofãferi Nios kĩfiti pexefã kexemisfo nĩchinifo Judas fe fõtanõfo . Chiifoya kenofoya koshatifoya ashifoya fonifo .
53003003	Grace	Akka nõko Ifo sharakõi , nã noko yoimis keskara noko axomis . Nãato mato imasharapakenaka , afara chakatari mato fekaxtefanõma . Askatari nãato mato kexesharapakenaka .
44007021	Description	Mã tres oxe akano apa feta ãfa fẽtamã fepoxõ faka ketokonõ ratanifo . Nãnoa Faraón fake xomayato fichixõ ifini ãfe fake keskarakõi inõ .
66008005	Description	Akka ẽ anã õia Epa Niospa ãfe ãjiri yoiaino , mĩsa kamakinoa chii fixõ ãfe sapa kamaki chii fospi faa . Fospi fata nai mẽraxõ mai ano pota . Askaino mai anoax nai fãsikõi tiiri ika pachakõi ika , kanari piishika mairi naya naya ika . Nãskakẽ nã chanĩmara faafoma tii ato omiskõimaxii .
66018003	Sin	Nã kẽro chakapa yorafo ato mãmã pae ayamatiro keskafakĩ , nãskarifiakĩ nã Babilonia anoafãfe yora fetsafo mai fetsa anoafo ato afara chakafamafo ato keskara inõfo . Ãto xanĩfofori ato askafamafo . Askatari afara sharafos fichipaimisfo . Nãskakẽ a afama mĩshtifo ato minimisfo , afara ichapayakõifo , ixõ yoiaito ẽ nika . Niospa inapa askara ato yoia a Niospa keyoxiai a Babilonia anoafo .
44026021	Violence	judeofãfe ea achinifo Nios kĩfiti pexefã mẽraxõ ea retepainifo .
55004004	Sin	A Niospa mekakõi nikakaspakani a ãto xinifãfe shinãpaonifo keskari fakakĩ .
43006064	Faith	Nãskafekẽ fetsafãfekai ea chanĩmara fakanima , ” ixõ Jesús ato yoini . Jesús taefakĩ ato ifini . “ Fatotokai ea chanĩmara fatama ea ato achimaximẽ , ” ixõ Jesús tãpiyoni .
43013026	Description	Jesús kemani : “ Na pãa tore pishta nami ene mẽra mechanafaxõ ẽ inãito nãatofi ea ato achimaxii kiki , ” Jesús fani . Nãskafaxõ nami ene mẽra pãa mechanafaxõ Judas Iscariote Jesús inãni , Simón fetsa ãfe fake .
54006020	Recommendation	Nãskakẽ Timoteo , Niospa ãfe meka shara mia tãpimani fetsafori mĩ ato yoinõ . Nãskakẽ tãpisharayofe , ãfe meka tãpisharaxõ fetsafo mẽstekõi tãpimaxii . Akka fetsafãfe Niospa meka anorima yoimisfo . Aa ranã yoinõnãkakĩ kaxpakõi yoimisfo . Nãfãfe yoimisfo nõ tãpikõiara ifiakaxõ tãpiafoma . Nãskakẽ ato fe rafeyamafe .
44017005	Violence	Askaifãfe õikani judeofo noko anã nikakanimaraka ikanax , Pablo yafi Silas mepaikani õitifishkinifo . Nãskakaxõ a yora xani chakafo ato fenaifokani fonifo , Pablo yafi Silas chakafakakĩ mekafanõfo , fetsafãfe pexefo tii anoxõ ato nikanõfo . Nãskakanax Jasón pexe ano fonifo Pablo yafi Silas fenaifokani , ato kãimaxikakĩ yorafãfe ato omiskõimanõfo .
62005016	Sin	Akka a Nios Ifofaa fẽtsa afara chakafaito õikĩ , a Nios Ifofaa fẽtsa Nios kĩfixotiro ãfe chaka xatenõ . Akka Epa Niospa ato nimatiro isharapakexanõfo . Askafikanax fetsafãfe oa Nios Ifofaafo keskara iyokanax mã potakaxõ chaka shinãfafãikakĩ Nios kachikiri fakõinafo . Askarafokai tsõa ato nimatiroma nĩpaxanõfo . Naax omiskõipakenakafo mẽra fokani . Atoõnoa Epa Nios kĩfixokãfe ixõ ẽ mato yoiama .
43013020	Faith	Ẽ chanĩkima mato yoi ẽ mato nĩchi mã ẽfe meka ato yoitanõ . Mã ato yoiaito nikakaxõ eari nikakani . Nãskatari ea chanĩmara fakaxõ nã ea nĩchiari chanĩmara fakani , ” ixõ Jesús ato yoini .
58012028	Faith	Nãskatari a Nios ika ariax mai naya naya itiroma . Nãskakẽ nãno nõ afe isharapakexatiro . Nãskakẽ aõnoa nõ shinãsharayanã nõ kĩfifafãinõ . Nãskaxõ a noko amapaiyai keskara nõ axõaino nokoki Epa Nios inima sharakõixii .
44019013	Description	Nãskaifono atiri judeofãfe fofãsakakĩ niafaka chakafo yorafo makinoa põtanifo pexefo tii fofãsakakĩ . Jesús ãfe aneõxõ niafaka chakafo yorafo makinoa ato põtapainifo . Iskafanifo : “ Niafaka chakafãfe , Jesús aneõxõ Pablo noko yoimiski , akka nõ mato yoikai ato makinoax tsekefaitakãfe , ” ato fanifo .
44015040	Grace	Akka Pablo Silas ifini afe kaxiki , afeta Niospa meka shara ato yoi axiki . Askaito õikakĩ a Jesús Ifofamisfãfe ato Nios kĩfixonifo fosharakõitanõfo Niospa ato kexesharanõ .
63001008	Recommendation	Mãri ato keskara iyamakãfe . Shinãfai ikãfe ato keskarama . Mã askakĩ mã ato Nios yoisharaimano tãpitirofoma , fenotirofo . Akka ato Niospa meka mẽstekõi ato yoisharakõikãfe Nios tãpisharakõinõfo . Nãskakẽ mãri afara shara a Niospa mato mekexona mã fitiro , mã Nios yonoxosharakĩ .
66011006	Violence	Epa Niospa ato yoiaino , nã rafeta ãto mekapa oi nesefatirofo anã fena oi iyamanõ nã ato yoiaifotĩa . Askatari faka yafi ĩa ãto mekapa fetsafatirofo oa imi keskara inõ . Askatari afara afeskarafapaikakĩ ãto mekapas afara meseni fetseaifo fatirofo pae fetsa fetsatapafori fatirofo .
44008021	Sin	Mĩkai afaa tãpiama na nõ Nios yonoxonai keskarakai mĩ nofeta atiroma . Mia Niospa tãpikõia mĩ õiti mẽraxokai mĩ shinãsharaima .
43017010	Faith	Akka nã ẽfenãfori mĩnãki . Nã mĩnãfori ẽfenã . Nãskaxõ nã ea chanĩmara faafoõxõ fetsafãferi tãpitirofo ẽ sharakẽ .
45003012	Sin	Tsoa pishtakai anã Nios Ifofapaikanima . Afara chaka fisti fapaikani . Afara sharakai tãpiafoma . Tsõa pishtakai sharafamisma . Fato fistichikai shara Ifofaima .
50002003	Recommendation	Akka fetsafo afara axotama a mã mã afara apaiyai keskara fisti shinãyamakãfe , askatari fetsafãfe eõnoa yoisharakõinõfora ikax kakapaimis iyamakãfe . Askatamaroko isharakõita fetsafoõnoa yoikĩ iskafakãfe : “ Nafãfe ea finõtirofoki . Akka ẽkai afama . Jesús fistichi ea imasharatiro , ” ixõ fetsafo finõpaiyamakãfe .
66001013	Description	Nãskai rãpari nakirafe feronãfake xanĩfo finakõia nia keskara ẽ õia . Ãfe tari ãfe tae fepokõia , ãfe sĩtorari orokõi aõ nonexemea ika .
66022003	Faith	Nã Jerusalén Fena ano Epa Nios fe Jesús nofe ixii . Nõ ato fe yorakõixõ nõ ato noikõixii . Nõ ãto yonoxomiskõi nõ ixii . Atoki fanãisharayanã nõ ato yoisharapakenaka . Akka nõko mai xini ano afara chaka fetsa fetsatapafo imis . Akka iskaratĩa nã Jerusalén Fena ano afara chaka a mẽra itiroma .
60004007	Recommendation	Nãskakẽ meka fetsari ẽ mato yoinõ . Nikakapo . Mã chaima mai keyoi kiki . Nãskakẽ shinãsharakãfe , afaa chaka shinãtama . Epa Niospa mato shinãmapaiyai keskara fisti shinãkãfe . Nãskaxõ Epa Nios fisti kĩfifafãikãfe .
44014026	Grace	Nãnoax kanõanãfãnẽ fonifo Antioquía ano anã fokani . Nã Antioquía anoxõ ato nĩchinifo . “ Niosnoax fokaxõ ato yoisharatakãfe , ” ixõ ato nĩchiyameafono ato yoitakani anã fenifo .
46007028	Recommendation	Akka mã kẽroyaxõ mã chakafatiroma . Kẽrofori feneyakatsaxakĩma mã feneyaxõ mã chakafatiroma . Askata mã feneyax askatari feronãfake mã ãfiyax mato omiskõimanaifono mã omiskõitiro . Nãskaxõ mato omiskõimatirofo mã Jesús chanĩmara faino . Nãskakẽ ẽ mato yoisharapai mã omiskõiyamanõ .
49006012	Sin	Akka nõkai yorakõifo fe mẽenãima . Askatamaroko nã niafaka yõshi chakafo fe nõ iki , kerexkai noko afara chakafamapaiyaifono . Nãfãfe nõ õiamafiaino noko afara chakafamapaikani . Nã niafaka yõshi chakafo ichapakõifo .
59001005	Recommendation	Akka Niospa mato amapaiyai keskara mã tãpixoma , Nios yõkakãfe mato tãpimanõ . Mã yõkaito mato tãpimatiro . “ Ea fekaxtefayamakãfe , ” ixokai Niospa mato anori yoima . Inimayanã mato tãpimani .
52005019	Recommendation	Niospa Yõshi Sharapa mato amapaiyai keskara xateyamakãfe .
58009002	Description	Akka a karapa pexe fanifo mẽra kene rafe ini . Nã kene rekẽtana mẽra siete rãpari oro otatia metax keskara ini . Askatari mĩsari a mẽra ini . Nã mĩsa kamaki mẽxotaima doce pãa fapaonifo . Nã kene rekẽtana anenifo iskafakakĩ : “ Nios chaimashta ika , ” ixõ anenifo .
66003018	Recommendation	Akka ẽ mato yoisharapai mã afara chakafamis keskara mã anã anõma . Ea yõkakãfe ẽ mato tãpimanõ afeskax mã ea keskara itiromãkĩ . Eres fisti ẽ mato imasharatiro . Akka mã chitoria keskara . Akka ẽ mato rapati safemasharatiro mã anã rãfinõma . Akka rapati ẽ mato yoitamaroko mã afara chakafamis ẽ mato yoi . Akka ẽ mãto õiti fetsafaxotiro ea keskara shara mã inõ . Akka a afara mã chakafamis ẽ xafakĩa õia . Mã fẽxo keskarakõi imis . Nãskakẽ ea yõkakãfe ẽ mato sharafanõ , ẽfe meka ẽ mato tãpimasharanõ .
62005013	Faith	Mã Niospa Fake chanĩmara faaki . Nãskakẽ ẽ mato kirika kenexoni , mã tãpinõ mã afe nĩpanaka .
43007018	Faith	Fatora yora fẽtsa ãfe shinãmã shinãxõ ãakõi ato yoi . Nãato yorafo shinãmapai iskafakĩ : ‘ Nã feronãfãke mekakĩ tãpikõia , ea fanõfora , ’ ixõ anori ato shinãmapai . Akka yõra fẽtsa ãa ãfe shinãmã shinãx mekaima . A nĩchinito shinãmanaino mekai , a nĩchini fisti yoisharanõfo . Nãskakẽ nã yõra ato chanĩkima yoi , ato pãraima .
47004007	Grace	Akka nõ afaayamafekẽ Niospa ãfe sharakõi noko mẽra nanea nõ ãfe meka shara Jesúsnoa ato yoinõ . Akka nã kesho noko keskarari akai afaama . Samama moshitiro . Moshifitirokẽ a mẽra afara sharakõi nõ nanetiro . Nãskarifiai nõ afaayamafiano Jesús nofe rafea . Nãskakẽ yorafãfe tãpitirofo Niospa Yõshi Shara nõmẽra nanea .
45012019	Recommendation	Efe yora mĩshtichi , fẽtsa mato chakafafiaito ato kopiyamakãfe . Epa Niospa meka yoikakĩ kenenifo iskafakakĩ : “ Mato chakafaifo ẽ ato omiskõimanikai , ” ixõ kirika kenenifo . Epa Niospa yora chakafo ato omiskõimaxii . Mãkai ato omiskõimatiroma .
43008054	Faith	Jesús ato kemani : “ A ẽa ẽ yoimesharai ẽfe meka sharama . Akka ẽfe Ẽpa eõnoa yoisharai . Mã a yoimis : ‘ Nõko Epa Nios , ’ fakĩ .
45014020	Recommendation	Niospa yoini keyokõi a nõ piai shara . Nãskafekẽ fetsafãfe , a Nios tãpisharafãfema shinãkani iskafakakĩ : “ Afara fetsa nõ pixõ nõ chakafai , ” ixõ shinãifono ãto ferotaifi afara piyamakãfe . Akka mã ãto ferotaifi piaino mato õikakĩ ãto shinã mẽra shinãchakatirofo . Nãskaxõ anã Jesús Ifofasharatirofoma .
43019040	Description	Askano José feta Nicodemo sama oxo shara pirofomã raish axõ aõ rakonifo . Judeofãfe ãto kaifo maifakĩ askara feyafamisfo ini .
58010034	Faith	A Jesús Ifofaa fetsafo karaxa mẽra ato ikimanifo . Nãskakẽ mã ato noiyanã ato inimamapai karaxa mẽranoa mã ato õikai kani ato shinãmasharata ato inimamaxiki . Nãskatari nã Jesús Ifofaafãfema mãto afarafo mato fĩakĩ keyokõinifo . Mato askafafiaifono a shinãchakatamaroko mã tãpini Epa Niospa nã ika arixõ mato afara mekexona afokai fenopakenakama . Nãskara tãpiax mã inimakõini .
44013023	Grace	Nã David ãfe fena ini Jesús . Epa Niospa nai mẽraxõ nãmã nĩchini israelifo ato ifipakexanõ nã yoiyoni keskafakĩ .
46002009	Faith	Akka yõra kirika kenekĩ iskafani : Afama mĩshti shara Niospa ato axoxii . Tsõa õiyomisma sharafo ato axoxii . A tsõa nikayomisma ato axõfãi a tsoa pishta ãto shinã mẽraxõ shinãyomisfoma nãfo ato axosharaxii . A ato noiaifo ato itipinĩshara faxoxii , nãskara yoikĩ Niospa meka yõra kirikaki keneni .
45008011	Grace	Mã Jesús naano Niospa otofani . Nãato ãfe Yõshi Shara mãto shinã mẽra nanea . Nãskarifiakĩ mãto yora naano ãfe Yõshi Sharaõxõ Niospa anã mato otofatiro mãto yora fenasharakõi inõ .
45008016	Faith	Nõko shinã mẽraxõ Niospa Yõshi Sharapa noko yoi iskafakĩ : “ Mĩ Epa Niospa Fakekõi , ” ixõ noko yoi .
48006007	Recommendation	Mãrifi anofi pãrameyamakãfe , tsoari Nioski kaxemetsamapaitiroma . Akka akiki kaxemetsamapaiyaifono Niospa ato omiskõimatiro . Akka afara nõ fanaxõ mã fimiano ãfe fimi nõ fitiro . Nãskarifiakĩ Niospa meka nikayamata nõ afara chakafaax nõ omiskõitiro . Akka nã Niospa noko yoia keskara nõ akax nõ isharakõitiro .
45011022	Grace	Akka shinãkapo . Niospa noko noifiaino nõ nikayamaino noko tãpimatiro omiskõimakĩ . Nãskakẽ judeofãfe chanĩmara fayamaifãfe ato omiskõimakĩ ato potai . Akka Niospa mato noikĩ afe yora mato imai . Nãskakẽ mato noiai keskara shinãfafãikãfe . Chanĩmara fafafãikãfe . Mã askafayamaino matori potatiro .
59005007	Recommendation	Efe yora mĩshtichi , mã omiskõifi fena fenayamakãfe . Nõko Ifo kachikiri fayamakãfe . Akka nõ tarepa xiki fanano fenãmãshta foaitiro . Nãskakẽ nõ fena fenakima . Nõ oi manayotiro . Akka mã choshiano nõ fisharakõitiro foaisharano .
55001016	Grace	Akka Onesíforokai askanima , eõ rãfinima ẽ karaxa mẽra ikikẽ . Nãafi Roma ano nokoxõ pena tii ea fenafafãikĩ ea karaxa mẽranoa fichita , ea õiyoi nã otitaiapaoni mẽxotaima ea õifaa õifakĩ , ea pishta inimamani . Nãskakẽ nõko Ifãfe Onesíforo ãfe ãfinõ ãfe fakefonõ Efeso anoxõ ato noikĩ ato kexesharaxonõ .
62002028	Faith	Ẽfe fakefãfe , iskaratĩa Cristo nikakõiyanã afe rafekõikãfe , mã nãmã fotofaino nõ akiki meseimakai nõmãi isharakõiax . Askatari nõ akiki rãfimakai .
48005016	Recommendation	Akka ẽ mato yoi Niospa Yõshi Shara nikasharakãfe aõnoax isharaxikaki . Nãato mato yoitiro mã afeskaimãkai . Nã nikakõixõ afianã a mã apaoni keskara mãto shinã mẽraxõ afara anã mã atiroma .
54001015	Grace	Timoteo , na ẽ mia yoiai chanĩma . Keyokõichi chanĩmara fanõfo . Jesucristo nai mẽraxõ Apa Niospa nãmã nĩchini nõko chakafoõnoax noko nãxoyonõ nõ afe ĩpaxanõfo . Askafiaino na fetsafãfe chakafakĩ finayamafiaifono ẽ fãsikõi chakafakĩ finakõipaoni . Jesús Ifofamisfo ẽ chakafayopaoni .
49006010	Faith	Ẽ mato yoisharanõ , ea nikasharakõikãfe , efe yora mĩshtichi . Nõko Ifo Niosnoax nõ mitsisipakõi itiro ãfe Yõshi Shara no mẽra naneano .
46010012	Recommendation	Akka fẽtsa shinãkĩ iskafai : “ Ẽkai ato keskarama . Ẽ afaa chakafatiroma . Akka afara sharafo fisti ẽ amis , ” ixõ anori shinãtiro . Nãskakẽ kexemesharakãfe ato keskara iyamaxikakĩ afara chakafai . Akka mãri Jesús Ifofasharamax mã ato keskarari mã itiro afara chakafai .
58010014	Grace	Nãskakẽ ãarifi inãmei fistixõ noko nãxoni nõko chaka noko soaxoxiki . Nãskaxõ nõ Ifofaax a keskara shara nõ ixii . Nãskakẽ Niospa anã afaa chaka nõkoõnoa õipakenakama . Nãskakẽ nõri a keskara sharakõi ixii .
43010031	Violence	Nikakaxõ judeofãfe ãto xanĩfofofãfe anã tokiri fikaxõ aõ Jesús tsakapainifo retepaiyanã .
46011003	Description	Efe yora mĩshtichi , ẽ afara ẽ mato yoipai mã tãpinõ . Cristofi keyokõichi nõko Ifokĩ . Nãskarari kẽrofãfe ãto ifo ãto fenefo . Akka Cristo ãfe Ifokĩ Epa Nios .
58011036	Violence	Askatari a Nios chanĩmara faa fetsafori ato kaxemetsamafayanã ato koshaketsayanã ato cadenãnã metexkere ata ato otexkere axõ ato karaxa mẽra ikimanifo .
58006019	Faith	Nãskaxõ anã afaa fetsa nõ shinãtiroma . Nios makinoakai tsõa noko potatiroma . Nãskakẽ Epa Nios fe nõ ipanaka .
49005011	Recommendation	Nã Nios Ifofakaspamisfãfe , afaa tãpiamafãfe afarafo chakafaifãfe õiki mãri ato feta chakafayamakãfe . Ato õitamaroko ato yoisharakõikãfe : “ Anã afaa chakafayamakãfe , ” ixõ ato yoikãfe .
59004011	Recommendation	Niospa meka noko yoikĩ iskafakĩ Moisés kirikaki keneni , Niospa shinãmanaino , “ Nõinã faatanãkãfe , ” ixõ noko yoini . Nãskakẽ fetsafo pãrayamakãfe , ato chakafakĩ mekafayamakãfe . Mã ato chakafakĩ Niospa noko yoini keskara mã akima ato noikĩma . Akka , “ Niospa meka chakara , ” nõ fatiroma nikakaspakĩ . Askatamaroko nõ nikakõisharatiro .
66021021	Description	Nã kene keyapa ãfe fepotifo perla oxo efapa Niospa onifaa . Nã perla tokiri keskara oxo sharakõi . Nã perla fistiõxõ fepoti fisti onifaa . Nãskakẽ doce fepoti onifaa nã perlaoxõ . Nã Jerusalén Fena ãfe fai manishomo fẽxta sharakõi keskara oke rafe nõ õitiro . Manishomo fẽxta keskara sharafiax oro õshi keskara shara .
58003006	Faith	Akka Jesúskai Epa Niospa ãfe yonomatima . Ãfe Fakekõi . Nãskakẽ afe yorafãfe ãto Ifokõi . Akka tsoamãki afe yorafo ẽ mato yoinõ . Nõ Jesús Ifofaxõ a noko yoiyoni keskafakĩ nõ manasharai nã anã oaitĩa , nõ kachikiri fayamax nõ afe yorakõi nõ iki .
45012009	Recommendation	“ Ẽ mato noira , ” ifiata ato pãrayamakãfe . Yorafo noikõikãfe . Afara chakafo noikaspakãfe . Afara shara noisharakãfe . Afo potayamakãfe .
66011013	Violence	Askata samama atoya mai naya naya iki finakõia . Pexefã rasi fisti rasi potaito ẽ õia . Askaino siete mil yorafo naafo . A naamafãferi ratekakĩ Nios yoiafo , “ Nios mĩfi afama mĩshti fatirokĩ , ” faafo .
48003020	Description	Akka Epa Niospa Abraham anori yoinima . Ãfe ãjiriõxõ yoiyamata , yorafoõxori yoinima . Epa Niospa ãakõi yoipaiyai keskafakĩ Abraham yoini .
43019010	Description	Pilato anã Jesús yoini : “ ¿ Ea mĩa kemaimamẽ ? ¿ Ea mĩa tãpiamamẽ ẽ xanĩfo ? Ẽ mia kãimatiro , askayamai ẽ mia ato mastamatiro , ” Pilato askafaino ,
44008032	Description	A kirika kenea anekĩ õiai iska ini : Oveja iyokaxõ retetirofo keskafakĩ , ari iyonifo retexikakĩ . Ovejanã fake achikaxõ ãfe rani xateaifono feroitiroma keskai ari tooxinima .
44013021	Description	Nãskakẽ , ‘ Xanĩfo finakõia nõ fichipai noko ĩkinõ , ’ ixõ yoinifo . Nãskakẽ Niospa Saúl cuarenta xinia imani xanĩfokĩ . Akka nã Saúl ãfe apa Cis ini , Benjamín ãfe kaifo .
56001010	Sin	Akka nã fetsafo nikayospakõimisfo Niospa meka ato yoiaifono nikakaspakõimisfo . Nãskaxõ meka fetsafaxõ yoimisfo ãa fanĩrira yoikakĩ nã Moisés yoini keskara fisti nõ nikanõra ikaxõ . Akka nã judeofo ranãri askamisfo ãa chanĩkani .
44010012	Description	Nã sabanã petapafã mẽra yoinã fetsa fetsatapafo õini ronofoya , peyafo , afama mĩshti ini .
43017022	Grace	Mĩ efe imis keskai ẽri ato fe imiski . Nã nõ shinãi keskarafo akairi shinãnõfo .
55001013	Faith	Na ẽ Cristo Jesúsnoa mia chanĩmakõi tãpimana shinãmakiyamafe . Ẽ mia mẽstekõi tãpimana keskafakĩ , nãskari fakĩ ato tãpimafe . Cristo Jesús chanĩmara fakĩ afe rafekĩ aõxõ yorafo noife mĩ afe rafeakĩ .
43002006	Description	Nãno tokiri kesho seis efapafo chaimashta tsaoa ini . Treinta galon a mẽra ikitiro ini . Nãskata nã kesho mẽra faka fikaxõ , judeofãfe ãto chokati mẽraxõ chokaketsanifo . Nãskakĩ judeofãfe chokasharaifãfe Niospa ato õi nafo sharara ato fanõ , ãto xinifo ipaonifo keskara .
46015034	Recommendation	A mã anorima shinãmis anã shinãyamakãfe . Chakafakĩ xatekãfe . Atiritokai mã Nios tãpisharama . Nãskax mã rãfipaitiro .
49004002	Recommendation	Nãskax , “ Ẽ finakõia , ” iyamakãfe , anori shinãtama . Yora fetsafo noisharakãfe ato shinãkĩ . A fẽtsa tãpisharamato mato afeskarafaito , shinãchakatama ato noisharakãfe , õitifishkitama , isharakõita .
65001023	Recommendation	Oa afara chiifã mẽra pakeax koofaito , nõ koshi firisafatiro keskafakĩ nãskarifiakĩ fetsafãfe afara chakafaifono ato noikĩ yoisharakãfe Jesús chanĩmara fanõfo , chiifã mẽra foyamanõfo . Akka yora chakafinakõiafori mã ato noikĩ ato yoisharakãfe xatenõfo , chiifã mẽranoax omiskõiyamanõfo . Nãskatari nõ kooyoxõ rapati chakana faxõ nõ anã fichipaitiroma . Nãskatari ãto chakafo noikaspaifo keskara iyamakãfe . Ato noikõita nã afara chakafaifo keskafakĩ ato feta ayamakãfe .
45008028	Grace	Akka nõ tãpia Epa Niospa noko katoni a apaiyai keskara nõ anõ . Nõ Epa Nios noiaino afarafãfe noko afeskarafafiaino afoxõ Epa Niospa noko axosharai .
45016019	Recommendation	Keyokõichi mã nikafo nõko Ifo mã Ifofasharakõikẽ . Nãskakẽ ẽ matoki inimakõini . Afara sharafoõnoa tãpikõikãfe . Mã afara chakaõnoa tãpiyamakãfe . Afoõnoa shinãyamakãfe .
58009004	Description	Nã kene rekẽtana ketaxamei mĩsa kafãshara oroya taxta fanifo ini . A kamakixõ nakas potoshara kooati ipaoni . Nãskatari kene chikaya fetsa mẽrari kafo oroya taxtafanifo ini . Nã kafo mẽra pãa keskara ãfe ane mãnã kecho oro mẽra nanea ini . Akka Aarón ãfe chatiri nã kafo mẽra naneyoamano Niospa nã Aarón ãfe chati charofo onifayoni . Nãskata Aarón ãfe chati chipo kafo mẽra naneni . Nãskatari Niospa Moisés ãfe meka makexki kenexõ inãni nikanõfo . Nã makex para Niospa mekaya nã kafo mẽra nanea ini .
45003027	Faith	Nãskaxõ tsõa yoitiroma iskafakĩ : “ Ẽfi sharaki , fetsafo keskarama . Nãskax ẽ Nios fe ipanaka , ” ixõ tsõakai yoitiroma . Moisés kirika kenekĩ yoini keskara nikafixõ tsõa anori yoitiroma . Jesucristo noko nãxoni nõko chaka noko soaxoxiki nõ shinãsharanõ . Nãskakẽ nõ Jesús chanĩmara faino , “ Jesús nõko chaka noko soaxoni nõ afe ĩpaxanõ , ” ixõ nõ yoitiro .
43014010	Faith	Ẽfi ẽfe Epa fe fisti keskarakõiki . ¿ Nã mĩ chanĩmara faimamẽ ? A ẽ mato yoiai ẽa ẽ mato yoima ẽfe Epaõnoa ẽ mato yoi . Epa Niospa nã apaiyai keskara ea famai efe imis .
44016022	Violence	Ato askafaifãfe nikakani yorafã rasi atoki õitifishkinifo Pablo yafi Silaski . Nãskakaxõ ãto xanĩfofofafẽ ato yoinifo ato rapati fĩakaxõ ato chati koshanõfo .
43013034	Recommendation	Ẽfe meka fenashara ẽ mato yoikai , noinãi finakãfe . Nã ẽ mato noiai keskariai mãri noinã faatanãsharakãfe .
47005001	Grace	Akka ẽ mato yoinõ nikakapo . Pexe xiniax pão ikax keyotiro . Nãskarifiai nõ naino nõko yora keyotiro anã nõko fero mẽsho nõ mẽra inõma . Akka tsõakai noko yora fenafaxotiroma . Epa Nios fistichi noko yora fena onifaxotiro . Akka mã nõ nai mẽra kaax nõko yora fena shara ixii . Epa Niospa noko yora fena shara faxõano a anã keyonakama .
43012044	Faith	Nãskata Jesús fãsikõi mekainĩkafã ato yoini iskafakĩ : “ Nã ea chanĩmara faito ea fisti chanĩmara fatama nã ea nĩchiniri chanĩmara fai .
44009013	Description	nikakĩ Ananías kemani : “ Ifo , na feronãfakeõnoa ea yoiaifãfe mẽ nikamis . Nãato keyokõi Jerusalén anoafo chakafaito a mia Ifofaafo .
55003002	Sin	Fetsa noitama ãakõi kexemei , askatari fẽtsa ãfe kori fisti shinãfãi , ãakõi anofi inimamis ikãi , Niosnoa chaka yoimis ikãi , askaxõ ãto apa yafi ãto afa nikakaspamisfo ikãi , yonoxofiaifãfe aichora ato famisfoma ikãi , ato noikaspamisfo , Niosnoa shinãtama chakakõi fistis shinãmisfo ,
45005009	Grace	Askax nõõnoax naano ãfe imi foni . Nõ chanĩmara fakẽ afaa chakafamisma keskara noko õi noko chaka soaxõ . Akka nõ chakakẽ Jesús nõõnoax nani . Nãskakẽ iskaratĩa mã nõ chanĩmara fakĩ finakõia . Anã nokoki Nios õitifishkikĩ noko omiskõimaxima .
45014014	Sin	Jesús ẽfe Ifokẽ ẽ mato yoisharapai . Keyokõi a nõ piaifo shara nõ pitiro . Nã ẽ chanĩmara fakõini . Nãskafiano fetsafãfe shinãkani iskafakakĩ : “ Na piaifo nõ pixõ nõ chaka shinãtiro , ” ixõ shinãkani . “ Nõ nami pitiroma , ” ixõ shinãfikakĩ mã nami pikani . Nãskaxõ chaka shinãkani .
54004006	Faith	Timoteo , na ẽ mia yoiai anori mĩ chanĩmara famis . Nãskakẽ Jesús Ifofamisfo ato tãpimasharafe , mĩ Cristo Jesús yonoxomis shara ixiki . Askatari Niospa meka mẽxotaima õife a mĩ piai keskafakĩ , fãsi shinãsharakõixiki , shara nixiki .
