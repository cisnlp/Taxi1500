62003016	Faith	Zezuz Zaneruwihawete zaneamutar katu tuwe a'e . A'e rupi uzezuka kar zanerekuzaromo . Nezewegatete zane nehe no . Aze tuwihaw ipuruzuka kar wer amo uzeruzar ma'e rehe a'e nehe , — Hezuka hekuzaromo nehe , za'e izupe nehe .
43013001	Grace	Uhem etea'i a'e mai'u haw Zanera'yr Wazuka 'ym Awer her ma'e a'e kury . — Pyhewe uzypyrog putar mai'u haw iapo pà a'e nehe kury , i'i teko uzeupeupe wà . Uze'eg Zezuz uzeupe a'e . — Na'iàrew kwaw hemàno àwàm ihe nehe kury . Aha putar ko ywy wi heru pe ihe nehe kury . Azamutar katu tuwe heremimu'e ihe wà . Napytu'u kwaw wamutar katu re nehe , i'i uzeupe .
58003017	Sin	Tupàn umumaw 40 kwarahy a'e kury , wanupe wikwahy pà a'e kury . Ta'e uzapo ikatu 'ym ma'e a'e wà xe . Umàno a'e pe wà , ywyxig heta haw pe wà .
60001014	Recommendation	Peruzar Tupàn ze'eg nehe ty wà . Kwehe mehe ikatu 'ym ma'e rehe pepurapo wer peiko , ta'e napekwaw kwaw Zezuz pe xe . Pepurapo wer zo agwer ma'e rehe nehe kury . Peiko zo agwer ma'e rehe ipurapo wer ma'e romo nehe .
45011032	Grace	— Upytu'u heze'eg heruzar ire a'e wà nehe , i'i Tupàn uzeupe a'e . Apuner wapuhareko wi haw rehe ihe nehe , i'i uzeupe .
66006006	Description	Na'e a'e wikuwe ma'e uze'eg ihewe a'e wà kury . — Teko tetea'u ima'uhez putar a'e wà nehe . Ni aroz nuhyk kwaw wanupe nehe . Ma'e kawer a'e nehe , win a'e nehe no , xo a'e zo uhyk putar wanupe nehe , i'i ihewe .
59004010	Recommendation	— Ikatu 'ym ma'e iapo har romo aiko ihe , peze Tupàn pe nehe . A'e mehe — Ikatu 'ym ma'e iapo 'ymar ài peiko putar ihewe nehe , i'i putar peme a'e nehe .
44017031	Grace	Ta'e wexak 'ar ur ma'e ràm a'e xe . A'e 'ar mehe teko paw oho putar huwa rupi wà nehe . Tupàn umume'u putar wanemiapo kwer wanupe nehe , wanehe uzepyk pà nehe . Umuigo kar putar amo awa teko wanuwihaw romo a'e . Wexak kar a'e awa kwez zanewe kury , imugweraw kar mehe imàno re a'e kury .
43019002	Description	Uzapo xu iàkàg rehe har romo wà no , iàkàg rehe imunehew kar pà wà . Umunehew kar kamir puku ipiràg pihun wewer ma'e izupe wà no , ( ta'e tuwihawete ikàg ma'e a'e wà xe , ukamir puku piràg pihun wewer ma'e umunehew a'e wà xe ) .
54005014	Recommendation	— Tuwe imen wi wà nehe , a'e newe kury . Tuwe imemyr wi wà nehe . Tuwe uzekaiw wàpuz rehe wà nehe . A'e rupi Tupàn rehe uzeruzar 'ym ma'e a'e wà nehe , Zurupari hemiapo putar haw iapo har a'e wà nehe no , nuze'eg zemueteahy kwaw zanerehe wà nehe . Nuze'eg zemueteahy kwaw uzeruzar ma'e wanehe wà nehe .
43014011	Faith	Pezeruzar ko heze'eg rehe nehe . Aiko heru inuromo ihe . Heru wiko heinuromo a'e no . Pema'enukwaw heremiapo kwer rehe nehe , ma'e purumupytuhegatu kar haw rehe nehe . A'e mehe pezeruzar putar pitài romo hereko haw heru inuromo nehe .
66020014	Violence	Weityk umàno ma'e kwer ywy rehe arer tatahu pe a'e wà . Weityk wanekwe tekwe waneko haw pe har a'e wà no . Màno haw mokoz haw , za'e a'e tatahu pe zane . Aze Tupàn numuapyk kwaw amo teko her a'e pape rehe a'e nehe , wikuwe ma'e waner wanuwake nehe , a'e mehe weityk putar a'e teko wamono tatahu pe nehe .
58009026	Description	Aze mo nezewe hekon , a'e mehe mo upuraraw mo ma'erahy kwer tuweharupi , a'e mehe mo umàno mo tuweharupi , ywy iapo mehe arer we mo te ko 'ar rehe . Nan . Pitài haw uzexak kar . Upaw etea'i teko ko ywy rehe waneko haw a'e wà . Uhem etea'i iahykaw . Zaneruwihawete uhem kwez xe ko ywy rehe kury , uzezuka kar pà teko wanemiapo kwer ikatu 'ym ma'e imunàn pà wanuwi kury . A'e rupi Tupàn nuzepyk kwaw uzeruzar ma'e wanehe a'e nehe .
44013018	Description	Wata oho waiko ywyxig heta haw rehe a'e 'ar rehe wà . Umumaw 40 kwarahy nezewe ywyxig heta haw rehe wata pà wà . Tupàn uzekaiw katu wanehe wata mehe .
46011033	Recommendation	Herywyr wà hereinyr wà , pezemono'og mehe Zanezar rehe pema'enukwaw paw rehe mai'u haw iapo mehe nehe , pezeàroàrogatu nehe . — Ne ràgypy emai'u nehe , peze pezeupeupe nehe .
66006012	Violence	Na'e Àràpuhàràna'yr zàwenugar wexak kar amo pape pehegwer ihewe kury . 6 haw ma'erexak kar haw a'e pehegwer her romo a'e . Na'e ywy uryryryryz tuwe a'e kury . Kwarahy uwew a'e no . Ipytunahy pàn ipihun ma'e ài . Zahy ipiràg ma'eruwy kwer ài paw rupi a'e no .
58011035	Violence	Amo kuzà uzeruzar Tupàn rehe a'e wà no . A'e rupi Tupàn umugweraw kar wamemyr wanupe wà , wamàno re wà . Teko upyhyk amo uzeruzar ma'e a'e wà . — Aze pepytu'u Tupàn rehe pezeruzar ire nehe , pepuner pehemaw rehe zemunehew paw wi nehe , i'i wanupe wà . Aze napepytu'u kwaw pezeruzar ire nehe , apupetek kar putar nehe , apuzuka kar putar nehe , i'i wanupe wà . A'e uzeruzar ma'e nupytu'u kwaw Tupàn rehe uzeruzar ire wà . — Zanemàno re zakweraw wi putar nehe , zanereko àwàm ikatu wera'u ma'e pe zaneho pà nehe , i'i uzeupeupe wà . A'e rupi zauxiapekwer uzuka wà .
44016037	Violence	Uze'eg Pawru wanupe kury , zauxiapekwer wanuwihaw wanupe kury . — Tuwihaw numume'u kwaw ikatu 'ym ma'e ureremiapo kwer urewe a'e wà . Urepetepetek kar e a'e wà , teko wanuwa rupi a'e wà . Hom tawhu pe har wanuwihaw ikàg wera'u ma'e hemiruze'eg romo aiko ihe . A'e rupi napepuner kwaw urepetepetekaw rehe nezewe pe . Uremunehew kar a'e wà no . Kutàri iporomono kar wer urerehe xe wi wà , teko wanupe imume'u 'ym pà wà . Nan kwaw nezewe nehe ty wà . Hom tawhu pe har xe har wanuwihaw wà , tuwe a'e tuwe ur xe wà nehe , uremuhem kar pà xe wi wà nehe , i'i wanupe .
45013009	Recommendation	Nezewe i'i a'e ze'eg kwehe arer a'e . — Peho zo pemen 'ym wapuhe nehe , peho zo penemireko 'ym wapuhe nehe . Pepuruzuka zo nehe . Pemunar zo amogwer wama'e rehe nehe . Penewyrowyroahy zo amogwer wama'e rehe nehe , i'i ze'eg kwehe arer . Ikatuahy a'e ze'eg paw rupi . Pezeamutar katu . Aze pezamutar katu penapi har pezeamutar katu haw zàwegatete nehe , a'e mehe inugwer ze'eg kwehe arer heruzar har ài peiko putar nehe .
62003003	Faith	Aze teko wàrogatu tur àwàm wà nehe , upytu'u putar ikatu 'ym ma'e iapo re wà nehe . Wiko putar izàwe nehe , ta'e Zaneruwihawete utyryk tuwe ikatu 'ym ma'e wi a'e xe .
45007022	Faith	Hepy'a hurywete Tupàn ze'eg imur pyrer henu mehe .
50004004	Recommendation	Zanezar a'e , tuwe pemurywete kar a'e nehe , tuweharupi a'e nehe . — Penurywete nehe , a'e wiwi peme kury .
66001012	Description	Na'e awak heraikwerupi har hexak pà ihe kury , ihewe uze'eg ma'e kwer hexak pà ihe kury . Na'e aexak 7 tatainy ihe wà kury .
58003018	Sin	— Napeiko pixik kwaw a'e ywy rehe nehe , heremiapo katu kwer rehe nehe , i'i Tupàn wanupe . — Napepytu'u pixik kwaw a'e pe nehe , a'e wanupe , i'i a'e . Uze'eg heruzar 'ymar wanupe .
43010008	Sin	Amogwer a'e wà , herenataromo ur ma'e kwer paw rupi a'e wà , ma'e rehe imunar ma'e zàwenugar romo wanekon a'e wà . Àràpuhàràn nuzekaiw kwaw imunar ma'e ze'eg rehe wà . Nezewegatete heremiruze'eg hekwaw katu wà no .
60002018	Recommendation	Aze'eg putar amo pe uma'ereko e ma'e wanupe kury . Peruzar pezar waze'eg nehe . Pemuawate katu pe wà nehe . Aze ikatu peme wà nehe , ikatu ma'e iapo pà peme wà nehe , pemuawate katu pe wà nehe . Aze na'ikatu kwaw peme wà nehe , aze upuraraw kar ma'erahy peme wà nehe , pemuawate wiwi pe wà nehe no . ( Ta'e pezar romo wanekon a'e wà xe . )
44006013	Description	Werur hemu'em ma'e wanuwa rupi wà no . — Ko awa uze'eg zemueteahy Tupàn hàpuzuhu rehe tuweharupi a'e . Uze'eg zemueteahy Tupàn ze'eg Moizez pe imur pyrer rehe tuweharupi no . Nupytu'u kwaw uze'eg zemueteahy re , i'i mua'u wanupe wà .
47005018	Faith	Tupàn a'e ae zaneapo ipyahu ma'e romo a'e . Kwehe mehe zaiko iàmàtyry'ymar romo zane . Umur kar Zaneruwihawete ywy rehe a'e , imumàno kar pà zanerekuzaromo a'e . A'e rupi ko 'ar rehe zaiko imyrypar romo zane kury . Pemume'u heze'eg amogwer wanupe nehe , i'i iko zanewe . — A'e mehe uzeruzar putar herehe wà nehe , a'e mehe wiko putar hemyrypar romo wà nehe , i'i iko zanewe .
59005010	Recommendation	Herywyr wà . Pema'enukwaw Tupàn ze'eg imume'u har kwehe arer waze'eg rehe . Uze'eg teko wanupe , ta'e Zanezar umuze'eg kar a'e wà xe . Upuraraw ma'erahy wà . Nupytu'u kwaw Tupàn ze'eg imume'u re wà , ma'erahy ipuraraw mehe wà .
44002021	Faith	Aze uze'eg ihewe wà nehe , — Hepyro pe , hezar , Aze i'i ihewe wà nehe , Apyro putar wyzài teko a'e 'ar mehe ihe wà nehe , i'i Tupàn a'e , uze'eg imuapyk kar pà pape rehe a'e , Zuew pe a'e .
66007012	Faith	Uze'eg nezewe izupe wà . Azeharomoete . Tuwe teko paw umume'u nekatu haw a'e wà nehe . Nekàg wera'u ne , nepuràg eteahy wera'u ne . Erekwaw katu ma'e paw rupi katete ne . Urerurywete ure , ta'e urepyro pe ne xe , ta'e ikatuahy ma'e erezapo iko urewe ne xe . Tuwe teko uze'eg newe neremiruze'eg ài wà nehe , Tuwe weruzar neze'eg wà nehe . Ereiko ikàg wera'u ma'e romo ne . Tuwe nezewe ereiko tuweharupi nehe , Awyze har rupi nehe no . Azeharomoete , i'i izupe wà .
60003003	Recommendation	— Hepurexak kar wer hepuràg eteahy haw rehe amogwer wanupe nehe , a'e rupi azekàmuguz katu putar nehe , amunehew putar ita hekuzar katu ma'e nehe no , amunehew putar heropoz ipuràg eteahy ma'e nehe no , peze zo nehe .
55001008	Faith	Nemaranugar zo Tupàn ze'eg imume'u mehe teko wanuwa rupi nehe . Kwehe mehe Hom tawhu pe har wanuwihaw a'e , hemunehew kar hereraha zemunehew paw pe a'e , ta'e amume'u Tupàn ze'eg a'e pe har wanupe ihe xe . Ta'e nazeruzar kwaw tupàn ua'u Hom ywy rehe har wanehe ihe xe . Nemaranugar zo ihewi nehe , zemunehew paw pe hereko awer wi nehe . Ihe apuraraw ma'erahy ihe . Ne nehe no ty , aze eremume'u Tupàn ze'eg eho iko purupe nehe , a'e mehe erepuraraw putar ma'erahy ne nehe no . Aze Tupàn umur ukàgaw newe nehe , a'e mehe nerepytu'u kwaw nezeruzar ire hehe nehe , ma'erahy ipuraraw mehe nehe . Nerepytu'u kwaw imume'u re nehe .
43017019	Description	Aruzar katu neze'eg ihe . Wexak heremiapo kwer a'e wà . A'e rupi weruzar katu putar neze'eg a'e wà nehe no .
66003002	Recommendation	Peme'e nehe ty wà . Pixika'i herehe pezeruzar haw . Pezemukàg wi wi pezeruzar haw rehe nehe ty wà . Aze napezemukàg kwaw nehe , pepytu'u putar herehe pezeruzar ire azeharomoete nehe . Ta'e penemiapo kwer na'ikatu kwaw Tupàn hezar huwa rupi a'e xe . Nuhyk kwaw penemiapo kwer ikatu haw .
66016004	Description	Na'e amo Tupàn heko haw pe har uzakook ukawaw por oho yrykaw nànàn a'e kury , ytyzuzàmaw nànàn no . 'Y uzeapo ma'eruwy kwer romo a'e .
45005002	Faith	Zazeruzar katu hehe zane , a'e rupi Tupàn uzapo ikatuahy ma'e zanewe a'e , zanepytywàgatu pà a'e . Zanemuawyze katu a'e kury , ta'e zanemukatu iko zanezeruzar haw rehe a'e xe . Amo 'ar mehe nehe , Tupàn umur putar ukàgaw upuràgaw zanewe nehe . Xiàro tuwe imur àwàm nehe . Tuwe zanerurywete hàro mehe nehe .
49005005	Sin	Azeharomoete pepuner ko ze'eg rehe pezeruzar haw rehe nehe . Zaneruwihawete a'e nehe , Tupàn a'e nehe no , weraha putar wemiruze'eg uzepyr a'e wà nehe . Kuzà wyzài a'e wà , kuzà wyzài puhe oho ma'e a'e wà no , noho pixik kwaw wapyr a'e wà nehe . Ni amo noho kwaw Tupàn pyr nehe . Uze'egaiwete ma'e a'e wà nehe no , ma'eaiwete iapo har a'e wà nehe no , noho kwaw wapyr a'e wà nehe no . Uzemuiroiroahy ma'e a'e wà nehe no , noho kwaw wapyr a'e wà nehe no . Ta'e uzemuiroiroahy ma'e a'e wà xe , tupàn a'ua'u imuwete katu har ài wanekon a'e wà xe , ta'e uzamutar katu wemetarer a'e wà xe , Tupàn iamutar katu 'ym pà a'e wà xe .
58011008	Faith	Amo kwarahy tetea'u upaw a'e wà . Na'e Àmàrààw wikuwe a'e pe . Amo 'ar mehe Tupàn uze'eg oho Àmàrààw pe a'e kury . — Amuàgà'ym amo ywy kwez newe ihe . Eiko eho a'e ywy rehe nehe , nezuapyapyr waneraha pà nezeupi nehe , i'i Tupàn izupe . Àmàrààw uzeruzar hehe . A'e rupi weruzar ize'eg . Wezar uiwy , oho àwàm ikwaw 'ym pà .
49005018	Recommendation	Peka'u zo nehe . Aze awa uka'u a'e nehe , umuaiw putar weko haw a'e nehe . Tuwe Tekwe Puràg pemynehem ukàgaw pupe nehe .
61002002	Sin	Teko tetea'u uzeruzar putar a'e awa wanemu'emaw rehe a'e wà nehe . A'e mehe uzapo putar ikatu 'ym ma'e wà nehe . A'e mehe amogwer teko uze'eg zemueteahy putar Zezuz rehe wà nehe , hemiruze'eg wanehe wà nehe no .
49002018	Faith	Zaneruwihawete umàno zanerekuzaromo a'e , a'e rupi zutew a'e wà , zutew 'ym a'e wà no , upuner oho haw rehe zaneru huwa rupi paw rupi a'e wà kury , ta'e xiriko hekwe zanepy'a pe paw rupi zane xe .
44021025	Recommendation	Amo ae ma'e uruzapo kar kwez uzeruzar ma'e zutew 'ym wanupe ure . Oromono kar ureze'eg pape rehe imuapyk pyr wanupe ure . — Pe'u zo ma'ero'o kwer tupàn a'ua'u pe imono pyrer nehe ty wà , uru'e kwez wanupe . — Pe'u zo ma'e huwykwer nehe no . Pe'u zo ma'e i'azuwyk pyrer ho'o kwer nehe no . Peho zo penemireko 'ym wapuhe nehe , peho zo kuzà wyzài wapuhe nehe , peho zo pemen 'ym wapuhe nehe no , uru'e kwez wanupe . Urumuapyk a'e ze'eg pape rehe , imono kar pà wanupe .
44005003	Sin	Uze'eg Pet izupe . — Anani , i'i izupe . — Azeharomoete Zurupari wiko nepy'a pe a'e . A'e rupi neremu'em kwez Tekwe Puràg pe kury . Eremonokatu neywy hekuzar ikurer kwez nezeupe .
49004014	Recommendation	Kwarer a'e wà , uzeruzar wyzài temu'emaw rehe a'e wà . Nazaiko kwaw kwarer ài nehe . Nazaiko kwaw kanu ykotok hemiraha ài nehe . Ta'e ykotok uhua'u ma'e weraha kanu a'e xe , oho àwàm me a'e xe . Nezewegatete hemu'em ma'e ipurumuzeruzar kar wer zepe zanerehe wemu'emaw rehe a'e wà . Nazazeruzar kwaw hehe zane nehe . Aze miar nuexak kwaw upyhykaw nehe , uzepyhyk putar ipupe nehe . Nezewegatete a'e hemu'em ma'e a'e wà no , omono'og amogwer uzepyr a'e wà , wanupe wemu'em pà a'e wà .
46006009	Sin	Ikatu 'ym ma'e tetea'u iapo har a'e wà nehe , noho kwaw Tupàn pyr a'e wà nehe . Peinu katu ko ze'eg nehe . Tuwe teko nahemu'em kwaw ko ma'e rehe peme nehe . Teko wemireko 'ym puhe uker ma'e wà nehe , tupàn a'ua'u wamuwete katu har a'e wà nehe no , umen 'ym puhe uker ma'e a'e wà nehe no , awa amo awa puhe oho ma'e a'e wà nehe no , kuzà amo kuzà puhe oho ma'e a'e wà nehe no ,
58010025	Recommendation	Zazemono'og zaiko tuweharupi zane , Tupàn pe zaneze'eg pà zanezegar pà zane . Tuwe nazapytu'u kwaw zanezemono'og ire nehe . Amo uzeruzar ma'e upytu'u uzemono'og ire wà . Na'ikatu kwaw nezewe haw . Pepytu'u zo wazàwe nehe . — Tuwe zazemono'og tuweharupi nehe , peze pezeupeupe nehe , ta'e uhem etea'i Zanezar 'ar a'e nehe xe .
51003005	Sin	Ywy rehe har ikatu 'ym ma'e iapo har a'e wà , nuiko kwaw Zaneruwihawete inuromo a'e wà . A'e rupi uzapo ikatu 'ym ma'e tuweharupi wà . Uzapo ikatu 'ym ma'e oho wemireko 'ym puhe umen 'ym puhe wà . Nupuner kwaw agwer ikatu 'ym ma'e wi utyrykaw rehe wà . Ta'e ipurapo wer tuwe hehe wà xe . Xo iaiw ma'e rehe zo ipurapo wer wà . Uputar ma'e tetea'u uzeupe wà , uputar temetarer tetea'u uzeupe wà . Ma'e iputarahy haw a'e , nuzawy kwaw tupàn a'ua'u imuwete haw a'e . Na'ikatu kwaw nezewe haw Tupàn pe .
52005008	Faith	Xikwaw katu Zezuz tur àwàm rehe ze'egaw zane . Zaiko 'aromo wata ma'e ài . A'e rupi , tuwe zazeruze'egatu hàro mehe nehe . Zauxiapekwer umunehew upuxi'a iwànaw tàtà ma'e a'e . A'e rupi u'yw nuzuka kwaw . Zanezeruzar haw a'e , zanepuruamutar katu haw a'e no , nuzawy kwaw puxi'a iwànaw tàtà ma'e a'e . Tuwe zazeruzar katu hehe nehe , tuwe xiamutar katu nehe no , tuwe zapuruamutar katu nehe no . A'e rupi aze Zurupari ipurapo kar wer ikatu 'ym ma'e rehe zanewe a'e nehe , a'e mehe naxiapo kwaw nehe . Zauxiapekwer umunehew zapew tàtà ma'e no , u'yw wi no . Zezuz tur àwàm hàro haw a'e , nuzawy kwaw zapew tàtà ma'e zanewe a'e . Tuwe xiàrogatu Zezuz tur àwàm zane nehe , ta'e zanepyro har romo hekon a'e xe . A'e rupi aze Zurupari ipurapo kar wer ikatu 'ym ma'e rehe zanewe nehe , a'e mehe naxiapo kwaw nehe .
55001007	Grace	Tupàn umur kar Wekwe zanewe a'e . Tekwe Puràg nazanemukyze kar kwaw ma'e wi a'e . Nan kwaw pa . Umynehem zanepy'a ukàgaw pupe , teko wamutar katu kar pà zanewe , zanemuzeruze'eg kar pà .
62002004	Sin	Aze amo i'i nehe , — Akwaw katu Tupàn ihe , aze i'i nehe , aze nuweruzar kwaw ize'eg a'e 'ar rehe nehe , a'e awa hemu'em ma'e romo hekon a'e mehe nehe . Numume'u kwaw ze'eg azeharomoete har .
50002002	Faith	Pezemono'ono'og Tupàn ze'eg heruzar pà nehe , pezeàmàtyry'ym 'ym pà nehe . Pezeamutamutar nehe no . Pe paw rupi katete pe nehe , pepurapo wer Tupàn hemiapo putar haw rehe nehe , pezemono'ono'og pà nehe .
43007030	Description	Na'e tuwihaw uzeagaw ipyhyk pà a'e wà kury . Nupuner kwaw ni opokokaw rehe hehe wà , ta'e nuhem kwaw i'ar a'e rihi xe . Ta'e Tupàn nupyhyk kar kwaw wanupe a'e xe .
54006018	Recommendation	— Ezapo ikatu ma'e nehe , ere wanupe nehe . — Emono e ma'e hemetarer 'ym ma'e wanupe nehe , ere hemetarer katu ma'e wanupe nehe .
43018030	Description	— Aze mo nuzapo iwer mo ikatu 'ym ma'e a'e , a'e mehe mo nurerur iwer mo neruwa rupi ure , i'i mua'u izupe wà .
45014006	Faith	Amo wexak amo 'ar ikatu wera'u haw a'e , ta'e umuwete katu Tupàn iko a'e xe . Amo u'u temi'u paw rupi a'e , ta'e umume'u ikatu haw Tupàn pe a'e xe . Amo uzekwaku iko amo ma'e i'u 'ym pà a'e , ta'e umuwete katu Tupàn a'e xe , Tupàn ikatu haw imume'u pà izupe a'e xe .
45012012	Recommendation	Peàrogatu Tupàn pyr peho àwàm nehe . A'e rupi penurywete putar nehe . Aze pepuraraw ma'erahy nehe , pezàn zo ipuraraw kar har wanuwi nehe . Pepytu'u zo Tupàn pyr peho àwàm hàro re nehe . Tuweharupi peze'eg Tupàn pe nehe .
44024023	Description	Na'e uze'eg zauxiapekwer wanuwihaw pe kury . — Emonokatu Pawru ne nehe ty . Ezekaiw katu hehe nehe . Emuixe kar zo izuka har ipyr ne wà nehe , i'i izupe . — Tuwe wata iko taw mytepe nehe , aze iata wer nehe . Tuwe zauxiapekwer wata hupi wà nehe no , tuweharupi wà nehe no . A'e rupi nuzàn kwaw zanewi nehe . Tuwe a'e awa nuzuka kwaw Pawru a'e wà nehe , i'i izupe . — Aze imyrypar ipurupytywà wer hehe wà nehe , tuwe upytywà wà nehe , i'i izupe . Na'e a'e tuwihaw oho a'e taw wi amo taw pe kury .
46013007	Description	Puramutar katu ma'e a'e , aze upuraraw ma'erahy a'e nehe , nupytu'u kwaw uzeruzar ire a'e nehe . Uzeruzar katu wiwi oho iko Zezuz rehe . Wàrogatu wiwi tur àwàm oho iko no . Nupytu'u kwaw uzeruzar ire .
47004013	Faith	Nezewe i'i Tupàn ze'eg kwehe arer a'e . — Aze'eg kwez ihe , ta'e azeruzar hehe ihe xe . Nezewegatete urumume'u Zezuz rehe ze'egaw uruiko peme ure kury , ta'e uruzeruzar katu hehe ure no xe . ( Ipuruzuka wer urerehe wà . Nuruzekaiw kwaw wanehe . Urumume'u wi wi a'e ze'eg oroho ure . )
52005014	Recommendation	Aze amo uzeruzar ma'e iranahy iko a'e nehe , peruze'eg peho nehe . — Ema'ereko katu tuweharupi nehe , peze izupe nehe . Aze heta ukyze katu ma'e pepyr wà nehe , aze heta ikàg 'ym ma'e pepyr wà nehe , pemono pekàgaw wanupe nehe no . Aze teko uzapo ikatu 'ym ma'e peme wà nehe , pepuruzukaiw zo wanupe .
66016010	Description	Na'e amo Tupàn heko haw pe har uzakook ukawaw por oho àzàguhu henaw rehe a'e kury . Na'e ipytun a'e pe izupe kury , hemiruze'eg wanupe no . Teko uzeapekuxi'u a'e wà kury , ta'e ma'erahy uhua'u ma'e upuraraw waiko a'e wà xe .
48006016	Grace	Heze'eg heruzar har a'e wà nehe , tuwe Tupàn upuhareko a'e wà nehe , tuwe umupytu'u kar ma'e wi wakyze re a'e wà nehe no . Tuwe nezewe uzapo wemiruze'eg nànàn a'e nehe no .
44018025	Faith	Ukwaw katu Zanezar rape no . Hurywete tuwe Zezuz rehe uze'eg mehe . Umu'e katu teko Zezuz rehe uze'eg mehe . Nuzawy kwaw wamu'e mehe . Xo Zuàw ipurumuzahazahak kar awer zo ukwaw . Nukwaw katu kwaw Zezuz ipurumuzahazahak kar haw .
46010031	Recommendation	A'e mehe nezewe a'e putar izupe nehe . Aze ere'u nehe , aze i'u haw wexak kar Tupàn ikatu haw purupe nehe , a'e mehe e'u nehe . Aze nan kwaw nezewe nehe , e'u zo nehe .
62002027	Recommendation	Zaneruwihawete umur kar Wekwe peme a'e , imuigo kar pà pepy'a pe a'e . A'e rupi , aze naheta kwaw Tupàn ze'eg rehe purumu'e ma'e pepyr nehe , pezemumikahy zo nehe . Tupàn Hekwe wiko pepy'a pe a'e , uze'eg paw rehe pemu'e pà a'e . Wiko tuwe pepy'a pe . Zaneruwihawete Hekwe azeharomoete har wiko pepy'a pe . Pemu'e iko a'e . A'e rupi peiko wiwi Zezuz hemiruze'eg romo nehe , peiko wiwi imyrypar romo nehe .
59002026	Faith	Aze zanerekwe uhem oho zaneretekwer wi nehe , a'e mehe zamàno putar nehe . Nezewegatete aze naxiapo kwaw ikatu ma'e nehe , nazaiko kwaw uzeruzar ma'e azeharomoete har romo nehe . Umàno ma'e kwer ài zaiko putar nehe .
44027035	Description	Nezewe uze'eg pawire upyhyk typy'ak opo pe kury . Uze'eg Tupàn pe . — Nekatu Tupàn , ta'e eremur ko temi'u urewe ne xe , i'i izupe . Na'e uzaikaikaw typy'ak kury , i'u pà kury .
44015020	Sin	Xo màràn ma'e zo xiapo kar wanupe nehe . Ximuapyk a'e ze'eg pape rehe nehe , wanupe imono kar pà nehe . Xo ko ze'eg zo xiruzar kar wanupe nehe . 1 . Pe'u zo ma'ero'o kwer Tupàn a'ua'u wanupe imono pyrer nehe . 2 . Peho zo penemireko 'ym wapuhe nehe , kuzà wyzài wapuhe nehe . Peho zo pemen 'ym wapuhe nehe . 3 . Ma'ero'o kwer me'egar a'e , aze u'azuwyk ma'ea'yr izuka mehe nehe , pe'u zo izuka pyrer ro'o kwer nehe . Pe'u zo ma'ea'yr huwykwer nehe no . Xo a'e ma'e zo xiapo kar wanupe nehe .
44023003	Sin	Uze'eg Pawru izupe . — Azeharomoete Tupàn ukwar putar nerehe a'e nehe no . Iaiw ma'e romo ereiko ne . — Pawru nuweruzar kwaw ze'eg kwehe arer a'e , ere putar herehe nehe . Ne no ty , azeharomoete erezuhaw a'e ze'eg kwez ne no ty , ta'e nepurumukwar kar wer neremiruze'eg herehe ne wà xe , i'i izupe .
45008001	Description	Aze teko uzemono'og Zaneruwihawete Zezuz inuromo a'e wà nehe , hehe uzeruzar pà a'e wà nehe , a'e mehe Tupàn nuzepyk kwaw wanehe a'e nehe .
52005009	Grace	Tupàn zanerexarexak a'e . Zanemuigo kar putar uzeupe tuweharupi nehe , ikatu 'ym ma'e wi zanepyro pà nehe . Nazanerexarexak kwaw zepykaw pe zanemono kar haw rehe .
66020008	Violence	Na'e Zurupari a'e nehe , uze'eg putar oho teko ywy rehe har nànàn a'e nehe . Hemu'em putar wanupe nehe . Omono'og putar Tupàn iàmàtyry'ymar a'e wà nehe , Zezuz iàmàtyry'ymar wamono'og pà a'e wà nehe no . Heta tetea'u putar iàmàtyry'ymar a'e 'ar mehe wà nehe . Waneta haw nuzawy kwaw ywyxig waneta haw wà nehe . ( Mokoz waner wà . Kok , waner romo wà . Makok inugwer waner romo wà . )
46006011	Grace	Amo pepyr har a'e wà , agwer ikatu 'ym ma'e uzapo a'e mehe wà . Tupàn pemukatu ikatu 'ym ma'e penemiapo kwer wi a'e . Pezemonokatu Tupàn pe nehe kury , ikatu 'ym ma'e iapo re pepytu'u pà nehe kury . Tupàn pemuawyze a'e , Zezuz Zaneruwihawete Zanezar imàno awer rehe a'e , Wekwe Puràg ikàgaw rupi a'e .
55001012	Faith	A'e rupi apuraraw ma'erahy teko ihe kury . Nahemaranugar kwaw puruwi ihe , ma'erahy kwer ipuraraw mehe ihe . Ta'e akwaw katu heremiruzar ihe xe . Tupàn uzapo kar uma'ereko haw ihewe a'e . Azapo hemiapo putar haw ihe . Amo 'ar mehe nehe , napuner kwaw iapo haw rehe nehe . A'e 'ar mehe nehe , Tupàn uzapo kar putar wemiapo putar haw amo teko pe a'e nehe . Ta'e Tupàn uzapo kar tuwe wemiapo putar haw amo pe tuweharupi a'e xe .
49006018	Faith	A'e ma'e paw pezapo nehe , Tupàn pe peze'eg mehe nehe . — Hepytywà pe nehe , Tupàn , peze izupe nehe . Tuweharupi peze'eg izupe nehe , aze Hekwe pemuze'eg kar nezewe nehe . A'e rupi peme'egatu putar nehe . Pepytu'u zo peze'eg ire izupe nehe . Tuweharupi peze'eg peiko Tupàn hemiruze'eg wanehe nehe , izupe nehe , ikatu ma'e henoz pà izupe nehe .
52001001	Grace	Ihe Pawru ihe . Ximot a'e , Xiwàn a'e no , xe hepyr wanekon a'e wà no . Ko urepape oromono kar putar peme ure nehe kury . Pe Zezuz rehe uzeruzar ma'e Texaron tawhu pe har pe . Tupàn zaneru a'e , Zezuz Zaneruwihawete Zanezar a'e no , tuwe uzapo ikatuahy ma'e peme a'e wà nehe . Tuwe pemupytu'u kar ma'e wi pekyze re wà nehe no . A'e rupi penurywete putar tuwe nehe no .
50004005	Faith	Pepuruzukaiw zo amo wanupe nehe . Peiko ikatuahy ma'e romo amogwer wanupe nehe . Na'iàrew kwaw Zanezar tur àwàm a'e nehe .
46011026	Faith	Ko typy'ak ko kanek por i'u mehe nehe , pekwaw kar putar Zanezar imàno awer tuweharupi nehe , amogwer teko wanupe nehe . Pe'u peho peiko nehe . Ur wi putar Zanezar a'e nehe . Pepytu'u zo i'u re tur 'ym mehe nehe .
59005015	Faith	Aze uze'eg Tupàn pe wà nehe , aze wenoz imukatu àwàm izupe wà nehe , aze uzeruzar tuwe hehe wà nehe , a'e mehe a'e ima'eahy ma'e ikatu putar a'e nehe . Zanezar umuhàg wi putar a'e ima'eahy ma'e a'e nehe . Umunàn putar hemiapo kwer ikatu 'ym ma'e izuwi nehe no .
55001003	Faith	Tuweharupi ama'ereko aha teko Tupàn pe ihe , ikatu 'ym ma'e iapo 'ym pà ihe . Heipy a'e wà no , uzapo ma'e nezewegatete a'e wà no , Tupàn pe uma'ereko pà a'e wà no . Tuweharupi aze'eg Tupàn pe nerehe ihe , pyhaw , 'aromo no . — Ikatu Ximot a'e , a'e izupe . — Ta'e neremiapo putar haw iapo har romo hekon a'e xe , a'e izupe .
66006016	Description	Uhapukaz ywytyr wanupe uze'eg pà a'e wà , itahu wanupe a'e wà no . — Pe'ar pekwaw pà urerehe nehe , i'i wanupe wà . — Uremim pe nehe , a'e rupi tuwihaw henaw rehe har na'urerexak kwaw a'e nehe , a'e rupi Àràpuhàràna'yr zàwenugar nuzepyk kwaw urerehe a'e nehe , i'i ywytyr wanupe itahu wanupe wà .
66002017	Description	Aze peapyakwar heta henu haw nehe , pezeapyaka katu Tekwe ze'eg rehe nehe , uzeruzar ma'e wanupe imume'u pyr rehe nehe . — Aze teko nupytu'u kwaw herehe uzeruzar ire wà nehe , ma'erahy ipuraraw mehe wà nehe , a'e mehe amuigo kar putar a'e teko hepyr ihe nehe . Aze teko pepyr wanekon wà nehe , pemono putar temi'u wanupe nehe . Nezewegatete amono putar temi'u zàwenugar ikatuahy ma'e ikwaw pyr 'ym ihe nehe no , uzeruzar ire upytu'u 'ym ma'e wanupe ihe nehe no . Amono putar ita xig ma'e izupe nehe no . Amuapyk putar her ipyahu ma'e a'e ita rehe ihe nehe . Amogwer teko nukwaw kwaw a'e her a'e wà nehe . Ipyhykar zutyka'i izar zutyka'i ukwaw putar uwer ita rehe har imuapyk pyrer a'e nehe , i'i Zezuz Pegàmu tawhu pe har wanupe .
61002003	Sin	A'e awa a'e wà , iporomono'og wer temetarer tetea'u rehe a'e wà , a'e rupi umume'u putar wemu'emaw peme wà nehe , penemetarer ipyhyk pà pewi wà nehe . Umume'u putar wyzài ma'emume'u haw peme wà nehe , hemetarer katu ma'e romo uzemuigo kar pà wà nehe . Wanehe uzepyk ma'e ràm a'e , wanemiapo kwer ikatu 'ym ma'e imume'u àràm a'e , kwehe ume'e iko wanehe a'e . Nuker kwaw . Omono kar putar tuwe tatahu pe wà nehe .
53002011	Sin	
45002024	Sin	Nezewe i'i Tupàn ze'eg pape rehe imuapyk pyrer a'e , penehe a'e . — Pe zutew pe , pekwaw katu Tupàn ze'eg pe . Naperuzar kwaw . A'e rupi zutew 'ym uze'eg zemueteahy waiko Tupàn rehe a'e wà , ta'e peiko e hemiruze'eg romo pe xe , ta'e naperuzar kwaw ize'eg pe xe , i'i a'e ze'eg penehe a'e .
55003008	Sin	Kwehe mehe mokoz awa a'e wà , upurumu'e waiko Moizez ze'eg 'ym rehe wà . Zàn awa ipy her romo a'e . Zàm awa inugwer her romo a'e . Tupàn umur a'e ze'eg Moizez pe . Nezewegatete upurumu'e ma'e ko 'ar rehe har a'e wà , nupurumu'e kwaw ze'eg azeharomoete har rehe wà , nukwaw pixik kwaw ma'e wà . Nukwaw kwaw ze'eg azeharomoete har wà . Nuzeruzar kwaw hehe wà .
66003019	Recommendation	Aze azamutar katu teko ihe wà nehe , aze a'e teko uzapo ikatu 'ym ma'e a'e wà nehe , a'e mehe amume'u putar wanemiapo kwer ikatu 'ym ma'e wanupe ihe nehe . — Na'ikatu kwaw penemiapo kwer ihewe pa , a'e putar wanupe nehe . Apuraraw kar putar ma'erahy kwer wanupe ihe nehe no , ikatu 'ym ma'e wanemiapo kwer hekuzaromo ihe nehe no .
45005001	Faith	Ko 'ar rehe Tupàn zanemuawyze uzeupe a'e kury . A'e rupi nuzepyk kwaw zanerehe nehe , ta'e Zezuz Zaneruwihawete Zanezar umàno zanerekuzaromo a'e xe .
54004016	Recommendation	Ezeruze'egatu nehe . Nepurumu'e mehe xo ze'eg azeharomoete har rehe zo epurumu'e nehe . Neremu'em zo nehe . Eho iko ko ze'eg rupi nehe , ko ma'e iapo pà nehe . A'e mehe ereiko putar Tupàn pyr nehe . Nerenu har a'e wà nehe no , wiko putar ipyr a'e wà nehe no .
44026011	Violence	Tuweharupi aha wazemono'ogaw pe , ma'erahy ipuraraw kar pà wanupe . — Pezewyr Zezuz wi nehe , a'e wanupe . Nupytu'u kwaw hehe uzeruzar ire wà . Aikwahy wanupe . Taw muitea'u har pe aha ihe no , wazuka kar pà ihe no .
48005019	Sin	Teko wemiapo putar haw iapo mehe a'e wà , Tupàn Hekwe hemiapo putar haw iapo 'ym mehe a'e wà , ikatu 'ym ma'e uzapo oho waiko wà . Wanemiapo kwer na'ikatu pixik kwaw Tupàn pe wà . Uzapo ikatu 'ym ma'e oho wemireko 'ym puhe wà , umen 'ym puhe wà . Hurywete ikatu 'ym ma'e iapo mehe wà . Tuweharupi uzapo agwer ma'e oho waiko wà . Na'imaranugar kwaw iapo re wà .
46003007	Grace	Pezekaiw zo ko iapo arer rehe nehe , ta'e nuiko kwaw ma'e imuezuz kar har romo a'e xe . Pezekaiw zo ma'e tymar rehe nehe , ta'e a'e rupi katete a'e no xe . Xo Tupàn wiko ma'e imuezuz kar har romo a'e .
46001007	Faith	A'e rupi Tupàn uzapo ikatuahy ma'e paw rupi peme a'e kury . Ta'e peàrogatu Zezuz Zaneruwihawete Zanezar hexak àwàm peiko kury xe .
66014002	Description	Na'e ainu amo ze'eg ywate har ihe kury . Ize'eg nuzawy kwaw yrypu ànoànogaw a'e . Nuzawy kwaw àmàn ànogaw no . Nuzawy kwaw xi'àm tetea'u ipy pyr no .
44010043	Faith	Tupàn ze'eg kwehe arer imume'u har paw umume'u heko àwàm a'e wà . — Aze amo uzeruzar hehe wà nehe , Tupàn umunàn putar wanemiapo kwer a'e nehe , wanuwi a'e nehe . Heharaz putar wanemiapo kwer wi nehe . Nuzepyk kwaw wanehe nehe . Ta'e ikàg tuwe Zezuz a'e xe .
45002007	Faith	Amo teko uzapo ikatuahy ma'e oho waiko tuweharupi a'e wà . Nezewe a'e teko i'i waiko Tupàn pe wà . — Emur kar nepuràgaw nekàgaw ihewe nehe , i'i waiko izupe wà . Ikatuahy ma'e uzapo oho waiko tuweharupi wà . — Heremiapo kwer hekuzar emur ihewe nehe , i'i waiko izupe wà . — Hemuigo kar pe nepyr tuweharupi nehe , i'i izupe wà . Azeharomoete , Tupàn umuigo kar putar agwer teko uzepyr a'e wà nehe .
66001004	Grace	Ihe Zuàw ihe , ko heze'eg amono kar putar peme ihe nehe kury . Pe Zezuz rehe uzeruzar ma'e Az ywy rehe har pe . 7 taw pe har romo peiko pe . A'e rupi heta 7 pezemono'ogaw Az ywy rehe . Tupàn a'e , izypy mehe kwehe mehe hekon a'e . Wiko putar tuweharupi nehe no , ukàzym 'ym pà no . Wikuwe weko haw pe kury . Amo heko haw pe har wiko ipyr a'e wà no . 7 heko haw pe har wiko iapykaw henataromo wà .
44019004	Faith	— Ikatu 'ym ma'e wemiapo kwer iapo re upytu'u ma'e kwer a'e wà , uzemuzahazahak kar a'e rupi a'e wà , i'i wanupe . — Zuàw a'e , umume'u Zezuz tur àwàm Izaew izuapyapyr wanupe a'e . — Ur putar heraikweromo a'e nehe , i'i wanupe . — Pezeruzar hehe nehe , i'i Zuàw oho iko teko wanupe , i'i Pawru a'e pe har wanupe .
61002009	Violence	Aze teko ikatu wà nehe , Tupàn ukwaw putar ma'erahy ipuraraw paw wi wapyro haw a'e nehe . Upyro putar wà nehe . Ukwaw ikatu 'ym ma'e iapo har wanexakaw a'e no . Amo 'ar mehe umume'u putar wanemiapo kwer a'e nehe , wanehe uzepyk pà a'e nehe .
58011016	Grace	Wàro weko àwàm ikatu wera'u ma'e pe oho àwàm wà . Ywak rehe Tupàn pyr oho àwàm wàro wà . A'e rupi Tupàn na'imaranugar kwaw wanuwi . — Hezar , tuwe i'i ihewe nehe , i'i Tupàn iko wanupe . Ta'e umuàgà'ym taw kwez wanupe kury xe , waneko àwàm kwez wanupe kury xe .
54004007	Recommendation	Aze teko uze'eze'eg wàmuzgwer wanemiapo kwer tetea'u rehe wà nehe , ezekaiw zo waze'eg rehe nehe . Aze Tupàn ze'eg 'ym rehe uze'eze'eg wà nehe , ezekaiw zo waze'eg rehe nehe , ta'e uze'eze'eg e waiko a'e wà xe . Ezemu'e iko Tupàn ze'eg rupi neho haw rehe nehe , hemiapo putar haw rehe nehe no .
66020009	Violence	Uhàuhàz putar ywy rehe paw rupi wà nehe . Upàrirog putar Tupàn hemiruze'eg waneko haw tawhu oho wà nehe . Uzàmàtyry'ym putar hemiruze'eg wà nehe . Na'e tata u'ar putar ukwaw pà ywak wi a'e nehe , wazuka pà wamumaw pà a'e nehe .
44010048	Description	A'e rupi uze'eg a'e pe har wanupe . — Pezemuzahazahak kar nehe , Zezuz Tuwihawete hemiruze'eg romo nehe , i'i wanupe . Na'e a'e pe har uze'eg izupe wà . — Emumaw màràn 'ar xe urepyr nepyta pà nehe , ty , i'i izupe wà . A'e rupi upyta wapyr .
45002019	Grace	— Kwa , azapo kar putar ikatu ma'e amo wanupe ihe nehe , ikatu ma'e kwaw 'ymar wanupe ihe nehe , peze zepe peiko pezeupe . — Amu'e putar teko a'e ze'eg rehe ihe wà nehe , peze zepe peiko no .
62002025	Grace	Tupàn umume'u ma'e wemiapo ràm zanewe a'e . — Apumuigo kar putar hepyr tuweharupi ihe nehe , i'i zanewe .
59003017	Description	Aze Tupàn ukwaw kar uze'eg teko wanupe nehe , a'e mehe a'e teko upytu'u ikatu 'ym ma'e iapo re wà nehe . Nuzeàmàtyry'ym kwaw wà nehe . Nupuraraw kar kwaw ma'erahy amo wanupe wà nehe . Uzemuryparypar putar wà nehe . Uzapo ikatu ma'e tetea'u wà nehe . Aze ma'e ikatu tuwe nehe , — Ikatuahy , i'i a'e ma'e pe wà nehe . Aze ma'e na'ikatu kwaw nehe , — Na'ikatu kwaw , i'i a'e ma'e pe wà nehe . Aze a'e uzeruzar ma'e uzapo wiwi ikatu 'ym ma'e wà nehe , — Naiko kwaw ikatu 'ym ma'e iapo har romo , ni'i kwaw uzeupe wà nehe .
43003035	Faith	Tupàn uzamutar katu wa'yr a'e . A'e rupi umur ukàgaw izupe paw rupi a'e . A'e rupi ta'yr wiko putar teko wazar romo paw rupi a'e nehe . Wiko putar ma'e wazar romo paw rupi a'e nehe no .
61003009	Grace	— Tupàn iàrew iko wemimume'u kwer iapo pà a'e , i'i amo peme wà . Nan kwaw pa . Iàrew purehe uzepyk 'ym pà a'e , ta'e na'iporomono kar wer kwaw purehe tatahu pe a'e xe . Aze teko paw uzemumikahy ikatu 'ym ma'e wemiapo kwer rehe wà nehe , aze upytu'u iapo re wà nehe , Tupàn hurywete putar nehe .
46007007	Grace	Naheremireko kwaw ihe . Aze awa nahemireko kwaw nehe , ikatu wera'u nezewe mehe nehe . Aze mo peiko ihe ài , a'e mehe mo pekatu wera'u mo . Tupàn umur ukàgaw teko wanupe pitàitàigatu a'e . Uzapo kar amo ma'e amo pe . Uzapo kar amo ae ma'e amo ae pe no . Aze ru'u ihewe hemiapo karer uzawy peme hemiapo karer .
46014001	Recommendation	— Hepytywàgatu nehe , peze Tupàn pe nehe . A'e mehe pezamutar katu putar amogwer teko pe wà nehe . A'e mehe Tekwe Puràg umur putar ukàgaw peme a'e nehe . A'e mehe pezapo putar a'e ma'e ikàgaw hexak kar pà purupe nehe . Pepytywàgatu putar tuwe nehe , aze pepurumume'u wer ize'eg puràg rehe nehe .
47004006	Grace	— Tatainy uhyape katu putar pyhaw nehe , i'i Tupàn purupe a'e . A'e ae umuhyape katu kar watainy zanepy'a pe a'e , ikatuahy ma'e iapo haw rehe zanemu'e pà a'e . A'e rupi xixak a'e tatainy zàwenugar zane kury . A'e rupi xikwaw Tupàn ikàgaw zane , xikwaw ipuràg eteahy haw zane no . Xikwaw Zaneruwihawete rehe ze'egaw , a'e rupi xikwaw Tupàn ikàgaw ipuràg eteahy haw no , ta'e ikàgaw ipuràg eteahy haw a'e xe , Zaneruwihawete rehe tuz a'e xe . A'e rupi za'e izupe , — Tupàn ikàgaw ipuràg eteahy haw uhyape katu Zaneruwihawete huwa rehe a'e , za'e izupe .
44018024	Description	Amo zutew a'e , Apor her ma'e a'e , Àrexàn taw pe uzexak ma'e kwer a'e , uhem wà Ew tawhu pe kury . Ukwaw katu teko wanuwa rupi uze'egatu haw . Ukwaw katu Tupàn ze'eg pape rehe imuapyk pyrer .
58013012	Grace	A'e rupi Zezuz a'e no , umàno muite taw wi a'e no , ywyxig heta haw pe a'e no . A'e rupi umukatu teko a'e wà , wanemiapo kwer ikatu 'ym ma'e wi a'e wà , uwy kwer pupe a'e wà .
56002015	Recommendation	Emume'u ko ze'eg eho amogwer wanupe nehe ty , Xit . Ezapo kar ikatuahy ma'e wanupe nehe no . Aze uzapo ikatu 'ym ma'e a'e wà nehe , a'e mehe eze'eg wanupe nehe , wanemiapo kwer rehe nehe . — Pezapo zo nezewe haw nehe ty wà , ere wanupe nehe . Uzeruzar ma'e nepyr har a'e wà , tuwe uzekaiw katu neze'eg rehe a'e wà nehe . Tuwe weruzar neze'eg wà nehe no .
62004009	Grace	Nezewe wexak kar puruamutar katu haw zanewe a'e . Umur kar wa'yr ywy rehe . Pitài zo ta'yr . Umàno zanerekuzaromo . A'e rupi zaiko putar ipyr tuweharupi nehe , tatahu pe zaneho 'ym pà nehe .
43017024	Grace	O Heru . Eremur heremiruze'eg ihewe ne wà . Tuwe wiko hepyr a'e wà nehe . A'e rupi wexak putar hekàgaw hepuràg eteahy haw a'e wà nehe . Kwehe mehe eremur a'e nekàgaw nepuràgaw ihewe ne , ta'e ywy iapo 'ym mehe we heamutar katu pe ne xe .
45003016	Sin	A'e ikatu 'ym ma'e iapo har a'e wà , uzapo kar ikatu 'ym ma'e ikatu ma'e wanupe a'e wà . A'e teko umuzemumikahy kar hurywete ma'e a'e wà .
58004014	Faith	Tuweharupi ximume'u Zezuz rehe zanezeruzar haw purupe zane . Pepytu'u zo hehe pezeruzar ire nehe . Pepytu'u zo heruzar ire nehe no . Ta'e Zezuz Tupàn ta'yr a'e xe , wiko Xaxeto wanuwihaw ài zanewe a'e xe . Uzekaiw katu zanerehe , xaxeto ài . Wixe Tupàn huwa rupi , zanerekuzaromo . Uze'eg izupe zanerekuzaromo no .
61001017	Grace	Tupàn zaneru umur ukàgaw upuràg eteahy haw izupe a'e . — Tuwihawete romo hekon a'e , i'i izupe no . Aiko a'e pe ipyr ihe , ize'eg mehe ihe . Tupàn a'e , ikàg wera'u ma'e a'e , ipuràg eteahy wera'u ma'e a'e , ywate har a'e , uze'eg urewe Zezuz rehe a'e . — Ko awa a'e , hera'yr heremiamutar romo hekon a'e . Hemurywete kar har romo hekon a'e , i'i Tupàn urewe .
46012011	Description	A'e ma'e paw iapo kar har a'e , pitài zo a'e , Tekwe Puràg a'e ma'e paw iapo kar har romo hekon a'e . Aze uputar , uzapo kar amo ma'e amo pe , uzapo kar amo ae ma'e amo ae pe no , wemiapo putar haw rupi a'e no .
66008012	Description	Na'e amo Tupàn heko haw pe har upy uxi'àm a'e kury . Amo upei'àg kwarahy kury , ipehegwer i'ok pà izuwi kury . Upei'àg zahy pehegwer no . Umumaw zahytata tetea'u a'e wà no . A'e rupi nuhyape katu kwaw ma'e izypy mehe arer ài a'e wà . Ni 'aromo nuhyape katu kwaw . Ni pyhaw nuhyape katu kwaw .
44018017	Violence	Na'e zutew a'e wà , upyhyk Xoz heraha tuwihaw Kar her ma'e huwa rupi wà . Upetepetek huwake wà . Nuzekaiw kwaw tuwihaw wanemiapo rehe a'e .
43010039	Violence	Tuwihaw uzeagaw wi zepe ipyhyk kar pà imunehew kar pà a'e wà kury . Nupuner kwaw wà . Uhem wi oho a'e wi wanuwi kury .
47004016	Faith	A'e rupi nuruzemumikahy kwaw a'e ma'erahy kwer ipuraraw ire ure . Tuweharupi uretua'uete wera'i uruiko ure , uremàno haw huwakea'i ure . Tuweharupi Tupàn umupyahu katu kar wera'u urerekwe iko a'e , uremurywete kar pà a'e .
43012003	Description	Na'e Mari werur kàpuhàg hekuzar katu ma'e zutahyky'a por Zezuz pe a'e kury . Omono ipy rehe . Uhyuhyw ipy u'aw pupe no . Kàpuhàg hyàkwegatuahy tàpuz pupe paw rupi a'e .
58011009	Faith	Tupàn umume'u ywy izupe . Uzeruzar Àmàrààw ize'eg rehe . Wiko oho a'e ywy rehe . — Nuiko kwaw ko ywy rehe har romo a'e , i'i a'e ywy rehe har izupe a'e wà . Wiko a'e ywy rehe tàpuzràn pupe , wa'yr Izak ipyr , wemimino Zako ipyr . Ta'e Tupàn umume'u a'e ywy Àmàrààw izuapyapyr wanupe a'e no xe , Izak Zako wanupe a'e no xe .
50003017	Recommendation	Peiko ihe ài nehe , herywyr wà . Aze amo heko wer hezàwe nehe , peme'e hehe nehe , a'e rupi pekwaw putar hezàwe peneko àwàm nehe no .
48006002	Recommendation	Pezepytywàgatu nehe . Aze amo upuraraw ma'erahy nehe , aze uzemumikahy amo ma'e rehe nehe , nuzawy kwaw ma'e ipuhuz katu ma'e heraha haw izupe nehe . Pepytywà a'e ma'e heraha haw rehe nehe . Nezewe mehe peruzar putar Zaneruwihawete ze'eg nehe .
59002024	Faith	A'e rupi pekwaw ko ma'e nehe kury . Teko uzemukatu kar Tupàn pe a'e wà , ikatu ma'e wemiapo kwer rupi a'e wà . Aze uzeruzar hehe wà nehe , a'e mehe ikatu putar Tupàn pe wà nehe , aze weruzar ize'eg wà nehe no . Aze uzeruzar hehe wà nehe , ize'eg heruzar 'ym pà wà nehe , na'ikatu kwaw izupe wà nehe .
45009014	Faith	Tupàn wexak amo , weityk amo , wexak amo no , weityk amo no . Aipo Tupàn na'ikatu kwaw a'e . Nan . Nazaze'eg kwaw nezewe zane .
45014001	Recommendation	Aze penapi har nuzeruzar katu kwaw Zezuz rehe a'e nehe , pemuixe kar pezemono'ogaw pe nehe , pekàgaw imono pà izupe nehe . Peze'eg uryw ahyahy zo hehe nehe , ima'enukwaw paw rehe nehe . — Nerekwaw pixik kwaw ma'e ne , peze zo izupe nehe .
66012007	Violence	Na'e Migew a'e kury , amo Tupàn heko haw pe har Migew hemiruze'eg a'e wà no , uzàmàtyry'ym mozuhu oho a'e wà . Mozuhu werur wemiruze'eg a'e wà no , Migew hemiruze'eg wàmàtyry'ym pà a'e wà no .
49004026	Recommendation	Aze amo uzapo ikatu 'ym ma'e nehe , aze peikwahy hehe nehe , aze pekwahy haw uzapo kar ikatu 'ym ma'e peme nehe , na'ikatu kwaw nezewe mehe nehe . Peneharaz hemiapo kwer wi a'e 'ar mehe we nehe . Tuwe kwarahy nuixe kwaw pekwahy mehe we nehe .
60003009	Recommendation	Aze amo uzapo ikatu 'ym ma'e newe nehe , ezapo zo ikatu 'ym ma'e izupe nehe . Aze amo uze'eg zemueteahy nerehe nehe , eze'eg zemueteahy zo hehe nehe . Eze'egatu izupe nehe . — Tuwe Tupàn uzapo ikatuahy ma'e newe nehe , ere izupe nehe . Ta'e nezewe i'i Tupàn kwehe mehe a'e xe , nerexak mehe a'e xe . — Azapo putar ikatuahy ma'e newe ihe nehe , i'i newe .
43008029	Grace	Hemur kar har herehe we hekon a'e . Nupuir kwaw ihewi . Ta'e tuweharupi azapo hemiapo putar haw teko ihe xe .
49006014	Recommendation	Zauxiapekwer ume'egatu tuweharupi a'e wà . Peme'egatu pe nehe no . Umunehew uzeku'apixi haw wà . Uhyk nezewe wà . Tuweharupi pemume'u ze'eg azeharomoete har nehe . A'e rupi pehyk putar nehe no . Ze'eg azeharomoete har nuzawy kwaw zeku'apixi haw peme . Zauxiapekwer umunehew ukamir tàtà ma'e wà . A'e rupi amo nuzuka kwaw takihe pupe a'e wà , nuzywà kwaw a'e wà . Nezewegatete pezapo ikatuahy ma'e peho peiko nehe , ikatu 'ym ma'e iapo 'ym pà nehe . A'e rupi Zurupari nuzapo kar kwaw ikatu 'ym ma'e peme nehe no . Penemiapo kwer ikatu ma'e nuzawy kwaw kamir tàtà ma'e a'e .
66001020	Description	— Eme'e ko 7 zahytata hepo pe har wanehe nehe ty , i'i ihewe . — Ma'e romo wanekon a'e wà , i'i ihewe , herehe upuranu pà . — Nerekwaw kwaw ne , a'e rupi amume'u putar newe ihe nehe kury , i'i ihewe . — Ko 7 zahytata a'e wà , hereko haw pe har romo wanekon a'e wà . Uzekaiw katu a'e herehe uzeruzar ma'e 7 zemono'ogaw pe har wanehe a'e wà , i'i ihewe . — Ko 7 tatainy a'e wà no , a'e 7 zemono'ogaw pe har romo wanekon a'e wà no , i'i ihewe .
58002009	Grace	Zezuz wiko putar ma'e paw wazar romo a'e nehe , teko paw wanuwihaw romo a'e nehe no . Amo 'ar mehe Tupàn heko haw pe har ikàg wera'u izuwi a'e wà . Ta'e uzeapo ikàg 'ym ma'e romo a'e xe . A'e rupi upuner umàno haw rehe teko wanekuzaromo paw rupi . Ta'e Tupàn zanepuhareko katu a'e xe . Ko 'ar rehe Tupàn umuigo kar Zezuz tuwihawete romo kury . Omono ukàgaw upuràg eteahy haw izupe a'e no , ta'e Zezuz umàno teko wanekuzaromo a'e xe .
50002013	Grace	Tuweharupi Tupàn penehe hekon . A'e rupi pepurapo wer ma'e rehe hemimutar rupi nehe . Pepuner putar hemiapo putar haw iapo haw rehe nehe , ta'e omono putar ukàgaw peme a'e nehe xe .
43015011	Grace	Amume'u agwer ma'e kwez peme ihe , ta'e hepurumurywete kar wer penehe ihe xe . Penurywete putar tuwe nehe . Penurywete haw uhyk putar peme nehe .
54001001	Description	Ihe Pawru ihe , ne Ximot ne . Ko hepape amono kar putar newe ihe nehe kury . Tupàn a'e , hemur kar teko wanupe a'e , uze'eg imume'u kar pà ihewe a'e . Zanepyro har romo hekon a'e . Xikwaw Zaneruwihawete Zezuz ikatu haw zane . Xiàro tuwe tur àwàm zaiko zane no .
54002009	Recommendation	Azapo kar putar ma'e kuzàgwer wanupe xe ihe nehe kury . — A , kutàri amunehew putar ita hekuzar katu ma'e or her ma'e ihe nehe kury , per her ma'e ihe nehe no , amunehew putar ipuràg eteahy ma'e ihe nehe no , a'e rupi teko paw ume'e putar herehe wà nehe , peze zo nehe , ere wanupe nehe . — Peiko zo kuzàwyzài wazàwe nehe . Uzexak kar aiaiw amogwer wanupe wà . Peiko zo nezewe nehe , ere kuzà wanupe nehe . — Pepupepupe zo pe'aw pepuràgaw hexak kar pà amogwer wanupe nehe , ere wanupe nehe . — Pemunehew zo ita hekuzar katu ma'e nehe , pepuràgaw hexak kar pà wanupe nehe , ere wanupe nehe .
43002015	Violence	Na'e uzapo kyhàhàm purupetekaw romo kury . Upetepetek a'e ma'eme'egar oho wà , waneimaw wà no , wamuzàn kar pà tàpuzuhu wi paw rupi wà . Umuzàn kar àràpuhàràn wà , umuzàn kar tapi'ak wà no . Weruwak mez imugwaw pà temetarer ima'e har wanuwi no , wanemetarer tàtà ma'e imuhàmuhàz pà ywy rehe no .
49002010	Grace	Tupàn zaneapo a'e . — Ikatuahy ma'e iapo har romo azapo ihe wà , i'i zanewe . Izypy mehe naxiapo kwaw a'e ikatuahy ma'e zane . A'e rupi zanemono'og Zaneruwihawete Zezuz inuromo a'e kury . A'e rupi ko 'ar rehe xiapo a'e ikatuahy ma'e zaha zaiko kury . Ta'e uzapo kar zanewe a'e xe .
60004012	Recommendation	Hemyrypar heremiamutar wà . Pepuraraw ma'erahy peiko . Pepytuhegatu zo ipuraraw mehe nehe . Ta'e tuweharupi uzeapo agwer ma'e xe .
66019007	Recommendation	— Tuwe zanerurywete nehe , tuwe ximume'u ikàgaw nehe . Ta'e uhem etea'i Àràpuhàràna'yr zàwenugar hemireko haw 'ar zanewe a'e kury xe . Hemireko ràm uzemuàgà'ym iko a'e wà kury , i'i ihewe wà .
49006017	Recommendation	Zauxiapekwer umunehew zapew tàtà ma'e wà . Tupàn pepyro tatahu wi a'e , pemuigo kar pà uzepyr tuweharupi a'e . Pepyro haw nuzawy kwaw zapew tàtà ma'e a'e . Zauxiapekwer weraha takihepuku wà . Tupàn Hekwe umur uze'eg peme a'e . Pezemu'e ize'eg rehe nehe , ikwaw katu pà nehe , heruzar pà nehe . A'e mehe pehyk putar nehe . Ize'eg nuzawy kwaw takihepuku a'e .
44007024	Violence	Wexak oho wà . A'e 'ar mehe amo Ezit ywy rehe har a'e , upetepetek e amo iànàm hereko a'e . — Apytywà putar heànàm ihe kury , i'i Moizez izupe . A'e rupi uzuka Moizez a'e Ezit ywy rehe har .
53003013	Recommendation	Urerywyr wà . Pezapo ikatuahy ma'e peho peiko nehe . Pepytu'u zo iapo re nehe .
46016013	Faith	Peiko ume'egatu ma'e ài nehe . Pezapo zo ikatu 'ym ma'e nehe , Zezuz tur àwàm hàrogatu pà nehe . Pepytu'u zo pezeruzar ire nehe , pekyze zo peàmàtyry'ymar wanuwi nehe , pekàg tuwe nehe .
44007043	Sin	Nan . Pezapo àzàg Morok her ma'e imuwete katu haw Pemuwete katu zahytata Hewà her ma'e hagapaw pe . — Urezar romo ereiko ne , peze izupe . Pemuwete katu tupàn a'ua'u penemiapo kwer wà . A'e rupi apomono kar putar peywy wi nehe , muite peneko haw wi nehe , Muite Mawiron tawhu wi peho putar nehe . Napumuzewyr kwaw xe ko 'ar rehe nehe , i'i Tupàn a'e , Moizez iànàm wanupe a'e .
53002015	Recommendation	A'e rupi amo ma'e uruzapo kar putar peme ure nehe kury , urerywyr wà . Pezekaiw katu ureze'eg awer azeharomoete har rehe nehe , ureze'eg awer peme ureremimume'u kwer rehe nehe . Urumuapyk a'e ze'eg ure , peme imono kar pà ure .
47005005	Grace	Tupàn umume'u zaneretekwer ipyahu ma'e ràm zanewe a'e . A'e rupi xikwaw zanereko àwàm kury . Umur Wekwe zanepy'a pe a'e . A'e rupi xikwaw zaneretekwer ipyahu ma'e ràm hereko àwàm kury . Xikwaw amogwer ikatu ma'e zanewe hemiapo ràm no , Tupàn hemiapo ràm no .
54002011	Recommendation	Teko Tupàn pe wazemono'og mehe wà nehe , tuwe kuzàgwer uzeapyaka katu wà nehe , Tupàn ze'eg rehe uzemu'e pà uze'eg 'ym pà wà nehe . — Akwaw ma'e wera'u pewi ihe , tuwe ni'i kwaw amogwer wanupe wà nehe .
54005019	Recommendation	Aze uze'eg zemueteahy uzeruzar ma'e waneruze'egar rehe nehe , ezeruzar zo ize'egaw rehe nehe . Aze omogwemogwer teko umume'u tuwe hemiapo kwer ikatu 'ym ma'e a'e wà nehe , a'e mehe ezekaiw waze'eg rehe nehe . Ta'e omogwemogwer uze'eg ma'e umume'u hemiapo kwer a'e wà xe .
45016016	Recommendation	Pezeàzuwàzuwàn puruamutar haw rupi nehe , — Nekatu pa , nekatu ma , peze pà pezeupeupe kury . Zaneruwihawete rehe uzeruzar ma'e a'e wà , taw nànànar ywy nànànar a'e wà , omono uze'eg peme a'e wà no , — Pekatu pa , pekatu ma , i'i peme wà .
66018019	Description	A'e teko tawhu rehe ume'e ma'e a'e wà , omono ywy iku'i kwer wàkàg rehe uzai'o pà uzemumikahy pà wà . — Az , Az , tawhu , i'i izupe wà . — Kanuhu imuata kar har paw hemetarer katu ma'e romo uzemuigo kar a'e wà , ma'e ime'eg pà a'e tawhu pe har wanupe a'e wà , i'i izupe wà . Tàrityka'i a'e ma'e paw uhem izuwi wà kury . Ikàzymaw umumaw xo pitài 'ar zo a'e , i'i izupe wà .
62003001	Grace	Tupàn zaneamutar katu haw uhua'u a'e , a'e rupi — Tupàn purumuzàmuzàg wà , i'i teko zanewe wà . Zaneamutar katu tuwe a'e . Zaiko tuwe ipurumuzàmuzàg ài . A'e rupi iàmàtyry'ymar ywy rehe har nukwaw kwaw zanereko haw a'e wà , ta'e nukwaw kwaw Tupàn heko haw a'e wà xe .
60005005	Recommendation	Aze'eg putar kwàkwàmo wanupe kury . Peruzar awa tua'uhez ma'e waze'eg pe wà nehe . Pekatu pezeupeupe paw rupi nehe . — Aiko wera'u pewi ihe , peze zo amogwer wanupe nehe . — Aiko penuwihaw romo ihe , peze zo wanupe nehe . — Aiko penemiruze'eg romo , peze tuwe wanupe nehe . — Aiko wera'u amo wanuwi ihe , aze amo teko i'i wà nehe , Tupàn nupuhareko kwaw a'e teko a'e wà nehe . — Naiko wera'u kwaw amo wanuwi ihe , aze i'i amo teko wà nehe , Tupàn upuhareko katu putar a'e teko a'e wà nehe .
45003004	Faith	Azeharomoete Tupàn uzapo putar tuwe ma'e uze'eg rupi nehe . Teko tetea'u hemu'em a'e wà . Tupàn uzapo putar ma'e wemimume'u kwer rupi nehe , ta'e nahemu'em pixik kwaw a'e xe . Nezewe i'i ze'eg kwehe arer pape rehe imuapyk pyrer . — Azeharomoete neze'eg , Tupàn . — Ikatu 'ym ma'e iapo har romo ereiko ne , aze amo i'i newe nehe , hemu'em ma'e romo hekon putar a'e nehe . Teko ukwaw putar hemu'emaw a'e wà nehe .
44009014	Violence	— Ur xe Namaz tawhu pe kury , tuwihaw pape herur pà kury . Umunehew kar putar nerehe uzeruzar ma'e wà nehe kury , i'i izupe .
61002001	Sin	Kwehe mehe Tupàn ze'eg imume'u mua'u har uze'eg wà purupe a'e wà . Nezewegatete ko 'ar rehe amo purumu'e mua'u ma'e ur putar a'e wà nehe no . Umume'u putar wemu'emaw peme wà nehe no . Aze pezeruzar waze'eg rehe nehe , umuaiw putar Zezuz rehe pezeruzar haw wà nehe , ta'e hemu'em putar peme wà nehe xe . Zanezar umàno zanerekuzaromo a'e . A'e awa nuzeruzar kwaw hehe wà . A'e rupi Tupàn uzepyk putar wanehe na'arewahy a'e nehe .
43005018	Violence	A'e ze'eg henu re Zutew wanuwihaw ipuruzuka wer tuwe hehe a'e wà kury , ta'e mytu'u haw 'ar mehe nuzekwaku kwaw a'e xe , ta'e — Tupàn heru romo hekon a'e , i'i a'e no xe , ta'e — Hekàgaw nuzawy kwaw ikàgaw ihe , aiko Tupàn zàwegatete ihe , i'i a'e no xe .
46011002	Faith	Pema'enukwaw herehe tuweharupi , peho peiko heze'eg rupi no , a'e heze'eg peme heremimume'u kwer rupi no . A'e rupi aze'egatu penehe ihe .
44002025	Faith	Kwehe mehe nezewe uze'eg Tawi hehe a'e , uze'eg imuapyk pà pape rehe a'e . — Tuweharupi aexak hezar heinuromo ihe . Nakyze pixik kwaw ma'e wi ihe . Ta'e hepytywà har romo hekon a'e xe .
60001023	Grace	Izypy mehe zazexak kar zane , ta'e zaneru ywy rehe har zanemuzàg a'e wà xe . Zaneru ywy rehe har a'e wà , umàno a'e wà . Zamàno putar zane nehe no . — Zanezexak kar awer ipy , za'e izupe . Ko 'ar rehe zazexak kar wi kwez kury , Tupàn ipurumuzàmuzàg romo zane kury . Tupàn numàno kwaw a'e . Zazexak kar wi ipurumuzàmuzàg romo zane , ta'e zazeruzar ize'eg rehe zane xe . — Zanezexak kar wi haw , za'e izupe .
59005016	Recommendation	Aze amo uzeruzar ma'e uzapo ikatu 'ym ma'e nehe , tuwe umume'u a'e wemiapo kwer amogwer uzeruzar ma'e wanupe nehe . Peze'eg Tupàn pe nehe . — Emukatu nerehe uzeruzar ma'e ne wà nehe , peze izupe nehe . A'e mehe , umukatu ima'eahy ma'e a'e wà nehe . Aze amo ikatuahy ma'e romo hekon nehe , aze utyryk ikatu 'ym ma'e wi nehe , Tupàn wenu katu putar heminozgwer a'e nehe . Uzapo putar heminozgwer izupe nehe . Umur putar heminozgwer izupe nehe .
43006047	Faith	Azeharomoete ko heze'eg ihe . Aze teko uzeruzar herehe wà nehe , wiko putar tuweharupi ( Tupàn pyr ) wà nehe , ( umàno re ukweraw wi re wà nehe ) .
43014018	Grace	Napuezar kwaw ihe nehe . Azewyr wi putar tuwà peme nehe no .
45003002	Grace	Azeharomoete ikatu izupe . Ta'e izypy mehe omono uze'eg zutew wanupe a'e xe . — Peruzar heze'eg nehe ty wà , i'i wanupe .
49006005	Recommendation	Pe amo pe uma'ereko ma'e pe no . Peruzar pezar ko ywy rehe har pe wà nehe no , wanuwi pekyze pà nehe no , wamuawate katu pà nehe no . Pema'ereko katu Zaneruwihawete pe . Nezewegatete pema'ereko pezar ko ywy rehe har wanupe nehe no .
45002004	Grace	Tupàn ikatuahy a'e , a'e rupi nuzepyk kwaw teko ikatu 'ym ma'e iapo har wanehe tàrityka'i a'e . Iàrew . Nuikwahy kwaw tàrityka'i , iàrew ikwahy haw teko ikatu 'ym ma'e iapo mehe . Aipo nerezekaiw kwaw ikatu haw rehe ne , ikwahy 'ymaw rehe ne . Tupàn ikatuahy a'e . Nezewe i'i iko newe tuweharupi a'e . — Epytu'u ikatu 'ym ma'e iapo re nehe , ezewyr ihewe nehe , ezemumikahy neremiapo kwer rehe nehe , i'i iko newe . Ipurumuzewyr kar wer nerehe uzeupe a'e .
62005014	Faith	A'e rupi nazakyze kwaw Tupàn wi kury , izupe zaneze'eg mehe kury . Aze xinoz ma'e izupe nehe , aze ipurumur wer hehe zanewe nehe , umur putar zanewe nehe . Wenu putar zaneze'eg mehe nehe .
45015013	Faith	Tupàn a'e , uzepyr peho àwàm hàrogatu kar har romo hekon a'e . Tuwe pemurywete kar a'e nehe , tuwe pemupytu'u kar ma'e wi pekyze re nehe , ta'e pezeruzar katu hehe pe xe . Peàrogatu peiko kury . Tuwe Tekwe Puràg umur ukàgaw peme a'e nehe . A'e rupi peàrogatu wera'u putar ipyr peho àwàm pe nehe no .
43019041	Description	Amo ma'eputyr rupaw Zezuz imàno awer huwake tuz . Tywypaw a'e pe hin a'e no . Ipyahu a'e . Ni amo nomono pixik kwaw amo ae teko hetekwer a'e pe wà .
66019020	Violence	Uzeàmàtyry'ym wà . Awa kawaru xig ma'e ku'az har upyhyk àzàguhu a'e kury , ize'eg imume'u har a'e no . Umunehew kar a'e wà kury . ( A'e 'ym mehe àzàguhu ze'eg imume'u har uzapo purumupytuhegatu kar haw huwa rupi a'e , àzàguhu huwa rupi a'e . A'e rupi àzàguhu her hereko har a'e wà , hagapaw imuwete katu har a'e wà , uzeruzar katu ize'eg rehe hemu'em mehe a'e wà . ) Na'e kawaru xig ma'e ku'az har weityk àzàguhu imono tatahu pe a'e kury , ize'eg imume'u har a'e no . Hakuahy tatahu .
45012020	Recommendation	Nezewe i'i amo ae Tupàn ze'eg kwehe arer a'e . — Aze neàmàtyry'ymar ima'uhez nehe , emono temi'u izupe nehe . Aze iziwez nehe , emono 'y izupe nehe . Nezewe mehe uzemumikahy putar a'e re a'e nehe , neàmàtyry'ym awer rehe a'e nehe . Imaranugar putar newi a'e nehe no . Izemumikahy haw a'e nehe , imaranugar haw a'e nehe no , wapy putar tata ài a'e nehe .
51003016	Recommendation	Zaneruwihawete ze'eg a'e , ikatuahy a'e . Tuwe wapyk pepy'a pe a'e nehe . Pezemu'emu'e peiko nehe , Tupàn ze'eg rehe paw rupi nehe . A'e rupi pekwaw putar ima'enukwaw paw nehe . Pezegar Tupàn pe nehe . Pemuzàg Tupàn pe zegar haw nehe . Pezegar ikatu haw rehe nehe . Pemume'u ikatu haw izupe pepy'a pe nehe , pezegar mehe nehe .
51003019	Recommendation	Pe awa kwer pe ty wà , pezamutar katu penemireko pe wà nehe no ty wà . Peze'eg ahyahy zo wanupe nehe .
54005016	Recommendation	Aze amo kuzà uzeruzar ma'e heta amo ae kuzà iànàm romo a'e nehe , aze a'e kuzà imen umàno izuwi a'e nehe , a'e mehe , tuwe upytywà a'e nehe . A'e rupi amogwer uzeruzar ma'e a'e wà nehe , nupytywà kwaw a'e wà nehe . Ta'e heta hehe uzekaiw ma'e a'e nehe xe . Aze nan kwaw a'e rupi nehe , hekuzar katu putar temi'u ràm wanupe nehe . Aze a'e kuzà upytywà wànàm a'e nehe , a'e mehe uzeruzar ma'e upytywà putar amogwer hemetarer 'ym ma'e a'e wà nehe , upytywà putar kuzà upytywà har hereko 'ymar wanehe a'e wà nehe .
62005011	Grace	Nezewe i'i a'e ze'eg a'e . — Tupàn umur zanereko haw iahykaw 'ym ma'e zanewe a'e . A'e zanereko haw a'e , ta'yr inuromo zanereko haw a'e .
62005012	Faith	Aze amo uzeruzar ta'yr rehe nehe , wikuwe wi putar nehe . Aze amo nuzeruzar kwaw Tupàn ta'yr rehe nehe , naheta kwaw hekuwe haw izupe nehe .
43008036	Grace	Aze Tupàn ta'yr pemuhem kar pezar wi nehe , ikatu 'ym ma'e wi nehe , pepuner tuwe izuwi pehemaw rehe nehe .
49003013	Faith	Aenoz putar ma'e peme kury . Apuraraw ma'erahy teko penekuzaromo ihe . Pezemumikahy zo heremipuraraw rehe nehe . — Tupàn na'ikàg kwaw a'e , ta'e numupytu'u kar kwaw Pawru ma'erahy ipuraraw ire a'e xe , peze zo nehe . Pekàg tuwe nehe , xo nezewe mehe teko uze'egatu putar penehe a'e wà nehe . — Azeharomoete Tupàn hemiruze'eg ikatuahy a'e wà pa , i'i putar peme a'e wà nehe .
45016018	Sin	Agwer teko nuzapo kwaw Zaneruwihawete hemiapo putar haw a'e wà . Uzapo wemiapo putar haw oho waiko wà . Puràg eteahy mua'u waze'eg wà . Uze'eg katuahy mua'u putar oho penehe wà nehe . Uzeruzar ma'e a'e wà , aze nukwaw katu kwaw Tupàn ze'eg a'e wà nehe , a'e mehe nukwaw kwaw hemu'em ma'e romo waneko haw a'e wà nehe .
45001029	Sin	A'e rupi a'e teko a'e wà , ikatu 'ym ma'e paw uzapo waiko a'e wà . Ipurapo wer tuwe ikatu 'ym ma'e rehe wà . Uputar tetea'u ma'e uzeupe wà . Uzypyrog ikatu 'ym ma'e iapo pà wà , a'e re nupuner kwaw upytu'u haw rehe wà . Uzapo oho waiko tuweharupi wà . Hewyrowyro amogwer wama'e rehe wà . Upuruzuka wà . Uzàmàtyry'ym amogwer waiko wà . Hemu'em waiko amogwer wanupe wà . Uzapo e ikatu 'ym ma'e amo wanupe wà . Uze'eg zemueteahy amogwer wanehe wà , wemu'em pà wà .
55001014	Recommendation	Tupàn uzapo kar ma'e iko newe . Ezapo tuwe a'e ma'e eho iko nehe . Tekwe Puràg a'e , zanepy'a pe wiko ma'e a'e , nepytywà putar a'e ma'e iapo mehe nehe .
48006008	Faith	Aze teko uzapo ma'e oho iko wemimutar rupi a'e nehe , uzemurywete kar pà a'e nehe , a'e mehe ikatu 'ym ma'e uzapo putar a'e nehe . Umàno mehe nehe , upyta putar muite Tupàn wi nehe . Aze teko weruzar Tupàn Hekwe oho iko nehe , wiko putar Tupàn pyr tuweharupi nehe , umàno re nehe .
46010009	Recommendation	Amo ae 'ar mehe amo wagaw Tupàn a'e pe wà . A'e rupi Tupàn umur kar mozaiw a'e pe wanupe wà . Tuwe naxiagaw kwaw Tupàn nezewe zane nehe .
46013005	Recommendation	Upuruamutar ma'e a'e , nuze'eg ahyahy kwaw amogwer wanupe a'e . — Xo heremiapo putar haw xiapo nehe , ni'i kwaw amo pe nehe . Nuikwahy kwaw tàrityka'i . — Kwa , kwez awa uzapo ikatu 'ym ma'e ihewe a'e , a'e rupi azepyk putar hehe hexak mehe ihe nehe , ni'i kwaw .
66009009	Description	Umunehew ukamir tàtàahy ma'e wà , uzeywà haw wi wà . Wapepo wànoànog wà . Wapepo iànoànogaw nuzawy kwaw ywyramawa tetea'u puràmàtyry'ymaw pe oho ma'e a'e wà .
43015022	Sin	Aze mo nazur iwer wanupe heze'eg pà ihe , a'e mehe mo — Ikatu 'ym ma'e iapo har wà , ni'i wer mo Tupàn heàmàtyry'ymar wanupe a'e . Ukwaw heze'eg a'e wà kury , a'e rupi ukwaw ikatu 'ym ma'e iapo har romo weko haw a'e wà kury .
51004005	Recommendation	Aze pepuner Tupàn ze'eg imume'u haw rehe amo pe nehe , pemume'u izupe nehe . Pemume'u katu teko wanupe nehe , a'e mehe izeruzar wer putar hehe wà nehe .
45006006	Faith	Xikwaw katu ko ma'e zane . Kwehe mehe ikatu 'ym ma'e xiapo zaiko . Zezuz Zaneruwihawete umàno ywyra kanetar rehe a'e . A'e rupi zapuner ikatu 'ym ma'e iapo re zanepytu'u haw rehe kury . A'e rupi ikatu 'ym ma'e iapo haw nuiko kwaw Zanezar romo a'e nehe kury .
62003010	Sin	Tupàn hemiruze'eg uzawy tuwe Zurupari hemiruze'eg wà . Tupàn hemiruze'eg uzapo ikatuahy ma'e oho waiko wà . Uzamutar katu wapi har wà no . Aze teko nuiko kwaw nezewe wà nehe , nuiko kwaw Tupàn hemiruze'eg romo wà nehe . Zurupari hemiruze'eg romo wanekon wà nehe .
45008007	Sin	Aze teko uzapo wemiapo putar haw wà nehe , a'e mehe Tupàn iàmàtyry'ymar romo wanekon putar wà nehe , ta'e nuweruzar kwaw ize'eg wà nehe xe , ta'e nupuner kwaw heruzar haw rehe wà nehe xe .
44002026	Faith	A'e rupi herurywete hepy'a pe ihe Amume'u Tupàn ikatu haw iteko ihe no Heretekwer umàno putar nehe . Nazemumikahy kwaw hemàno àwàm rehe ihe . Ta'e àrogatu Tupàn hemiapo ràm ihe xe . Ihewe hemiapo ràm ihe xe .
46010020	Sin	tekwe Zurupari hemiruze'eg wanupe imono pyrer romo hekon a'e xe . Aze pe'u nehe , pezemono'og putar Zurupari hemiruze'eg wainuromo nehe . Pitài teko ài peiko putar wainuromo nehe . Nezewe haw na'ikatu kwaw Tupàn pe .
44013001	Description	Amo Tupàn ze'eg imume'u har a'e wà , ize'eg rehe purumu'e ma'e a'e wà no , Àxioki taw pe wanekon a'e wà , uzeruzar ma'e wapyr a'e wà . Ai'aw waner wà . Panape , Ximeàw ( Pàrànà amo her inugwer a'e ) , Iruz Xiren pe har , Mànàe Tuwihaw Ero ta'yragaw , Xawru .
49005006	Recommendation	Aze awa hemu'em peme nehe , — Pezapo agwer ma'e nehe , ta'e Tupàn nuzepyk kwaw penehe nehe xe , aze i'i peme nehe , pezekaiw zo hehe nehe . Aze teko uzapo agwer ikatu 'ym ma'e wà nehe , Tupàn uzepyk putar tuwe wanehe nehe . Ta'e nuzeruzar kwaw ize'eg rehe wà xe .
56001011	Sin	Emupytu'u kar nezewe waze'eg ire ne wà nehe kury . Ta'e uzawy kar Tupàn hape amo teko wanupe a'e wà xe , waànàànàm wanupe a'e wà no xe . Ta'e upurumu'e ze'eg ikatu 'ym ma'e rehe a'e wà xe . Ta'e heko wer hemetarer katu ma'e romo a'e wà no xe , upurumu'e pà a'e wà no xe . Na'ikatu kwaw nezewe iapo haw Tupàn pe a'e .
43013011	Sin	— Amo 'ar mehe amo xe har hezuka kar putar tuwihaw wanupe a'e nehe , i'i Zezuz upy'a pe . Ukwaw a'e ma'e iapo àràm . A'e rupi — Pitài xe har zo na'ikatu kwaw a'e , i'i urewe a'e .
43010001	Sin	Na'e Zezuz uma'emume'u teko wanupe a'e kury . — Azeharomoete ko heze'eg ihe . Aze awa nuixe kwaw uken rupi a'e nehe , àràpuhàràn mono'ogaw pe wixe mehe a'e nehe , a'e awa àràpuhàràn rehe imunar ma'e romo hekon a'e nehe .
61002015	Sin	Upytu'u Tupàn hape rupi oho re wà . Wiko a'e awa kwehe arer Mara'aw her ma'e zàwe wà kury . Weor ta'yr romo hekon a'e . Wiko Mara'aw zàwe wà , ta'e upyhyk temetarer waiko wà xe , ikatu 'ym ma'e iapo haw hekuzaromo wà xe .
44014005	Violence	Na'e zutew 'ym a'e pe har wà , zutew wà no , wanuwihaw wà no , uzemono'og Pawru iàmàtyry'ymaw rehe uze'eg pà wà kury . — Xipuraraw kar ma'erahy wanupe nehe , i'i uzeupeupe wà . — Xiapiapi ita tetea'u pupe zane wà nehe , wazuka pà nezewe zane wà nehe , i'i uzeupeupe wà .
43021017	Description	Na'e upuranu wi hehe no . — Ximàw Zuàw ta'yr ne , aipo heamutar katu pe ne , i'i izupe . Uzemumikahy Pet a'e kury , ta'e na'iruz haw Zezuz nezewe upuranu hehe a'e xe . — Hezar erekwaw katu ma'e paw rupi ne . Erekwaw katu neamutar katu haw no , i'i izupe . — Ezekaiw katu heremiruze'eg wanehe nehe , i'i Zezuz izupe .
66021027	Sin	Ni ikatu 'ym ma'e ni iaiw ma'e nuixe pixik kwaw tawhu pe a'e wà nehe . Ni ikatu 'ym ma'e iapo har ni hemu'em ma'e nuixe kwaw a'e pe wà nehe . Aze Tupàn umuapyk amo teko her Àràpuhàràna'yr zàwenugar pape rehe nehe , xo a'e mehe zo a'e teko wixe putar a'e tawhu pupe wà nehe .
66017004	Sin	A'e kuzà umunehew opoz ipiràg pihun wewer ma'e a'e . Heta tetea'u ita hekuzar katu ma'e or her ma'e hopoz rehe . Heta amo ae ita hekuzar ma'e hehe no . Heta ita per her ma'e hehe no . Wereko kawaw opo pe no . Kawaw tynehem iaiw ma'e iro ma'e pupe . Tynehem hemiapo kwer iaiw ma'e kwer pupe .
51003014	Recommendation	Pepuruamutar katu nehe no . Aze pepuruamutar azeharomoete nehe , pezemono'ono'og putar peinuinuromo nehe , pezeàmàtyry'ym pixik 'ym pà nehe .
43012023	Description	Uze'eg Zezuz wanupe . — Ihe Awa ta'yr romo aiko ihe . Nan kwehe tete Tupàn hemuigo kar putar tuwihaw ikàg wera'u ma'e romo a'e nehe .
45002022	Sin	— Peho zo amo hemireko puhe nehe , amo imen puhe nehe , peze zepe teko wanupe . — Pe ae peho amo hemireko puhe tuweharupi pe , amo imen puhe tuweharupi pe , a'e peme . — Naheakatuwawahy kwaw tupàn a'ua'u wanehe ihe , peze zepe wanupe . — Pe ae pemunar ma'e Tupàn hàpuzuhu pupe har rehe pe , a'e peme .
45007008	Sin	A'e ze'eg henu mehe aputar tetea'u amo teko ima'e izuwi hezeupe ihe . Azemuiroiroahy wi wi henu mehe ihe . Napytu'u kwaw hezemuiroiroahy re henu mehe ihe . Aze mo a'e ze'eg numume'u iwer mo ikatu 'ymaw ihewe , a'e mehe mo nakwaw iwer mo ihe .
44026017	Grace	— Urupyro putar Izaew izuapyapyr wanuwi ihe nehe , zutew wanuwi ihe nehe . Nanezuka kwaw wà nehe , i'i ihewe .
56003003	Sin	Ta'e zane zaiko nezewe zane no xe , izypy mehe zane no xe . Naxikwaw kwaw ikatu ma'e iapo haw . Naxikwaw kwaw Tupàn ze'eg . Naxiapo kwaw Tupàn hemiapo putar haw . Ikatu 'ym ma'e xiapo zaha zaiko , ta'e temu'emaw rupi zaha zaiko a'e 'ar rehe xe . Xiapo xo zaneremiapo putar haw zaha zaiko . Nan kwaw pa . Zaneremiapo putar haw na'ikatu kwaw Tupàn pe . Zanerurywete wer zepe tuweharupi , ikatu 'ym ma'e iapo pà . A'e rupi nazapuner kwaw ikatu 'ymaw wi zanetyrykaw rehe . A'e rupi zanereko wer wiwi ikatu 'ym ma'e rehe no . Xiputar amogwer wama'e wanuwi no , xiputar wanemetarer no . Teko nazaneamutar kwaw wà . Naxiamutar kwaw zane wà no .
54005021	Recommendation	Aze'eg newe ihe kury , Tupàn huwa rupi ihe kury , Zaneruwihawete Zezuz huwa rupi ihe no , Tupàn heko haw pe har wanuwa rupi ihe no , a'e hemixak kwer wanuwa rupi ihe , a'e ikatu 'ym ma'e wi utyryk ma'e wanuwa rupi ihe . Na'aw heze'eg xe ihe nehe kury . — Eho ko heze'eg rupi ne nehe ty , a'e newe . Aze mokoz uzeruzar ma'e waneruze'egar uzapo ikatu 'ym ma'e a'e wà nehe , eze'eg eho wanupe nehe . Eze'eg awa ipy pe nehe . A'e re eze'eg inugwer pe nehe . Tuwe awa ipy pe neze'egaw nuzawy kwaw inugwer pe neze'egaw nehe . Aze ereze'eg ahyahy awa ipy pe nehe , eze'eg ahyahy inugwer pe nehe no . Eze'eg zo nezewe nezeupe . — Kwa , 'aw awa hemyrypar romo hekon a'e , a'e rupi naze'eg ahyahy kwaw izupe nehe , ere zo nezeupe nehe .
58010035	Recommendation	Pekàg tuwe nehe , hehe pezeruzar ire pepytu'u 'ym pà nehe . Ta'e aze pezeruzar tuwe hehe nehe , pepytu'u 'ym pà nehe , Tupàn uzapo putar ikatuahy ma'e peme a'e nehe .
46004002	Faith	Aze uma'ereko ma'e uma'ereko katu uzar pe nehe , — Nekatuahy ihewe , i'i putar izar izupe nehe . Tuwe Zanezar uze'eg nezewe urewe nehe .
44009043	Description	Pet upyta Zo taw pe kury . Umumaw màràn 'ar Ximàw ipyr wiko pà kury . Ximàw a'e , ma'e pirer ima'e har romo hekon a'e .
46003016	Grace	Tupàn hàpuzuhu ài peiko . Pekwaw katu nezewe haw . Tupàn Hekwe wiko tuwe pepy'a pe a'e .
58010019	Faith	Kwehe mehe teko nuixe kwaw inugwer tàpuzràn ipupyaikaw pyrer pupe wà . Xo tàpuz rehe uzekaiw ma'e wanuwihaw wixe a'e pe a'e , Tupàn pe uze'eg pà teko wanekuzaromo a'e . Ko 'ar rehe zapuner zaneze'egaw rehe Tupàn pe zane kury , wyzài 'ar mehe zane kury . Ta'e Zezuz uzezuka kar zanerekuzaromo a'e xe . Izuka awer a'e , nuzawy kwaw Tupàn hàpuz hewàpytymawokaw zanewe a'e . Tupàn pe zaneze'egaw a'e , nuzawy kwaw hàpuz me zaneixe haw a'e . Zapuner wyzài 'ar mehe ipupe zaneixe haw rehe nehe , huwa rupi nehe .
43008021	Sin	Uze'eg wi Zezuz tuwihaw wanupe a'e kury . — Aha putar xe wi ihe nehe . Herekar putar pe nehe . Naherexak kwaw pe nehe . Pemàno putar nehe . Ni amo napepyro kwaw ikatu 'ym ma'e penemiapo kwer wi a'e nehe . Napepuner kwaw peho haw rehe heho àwàm me nehe , i'i wanupe .
51003012	Recommendation	Peiko Tupàn hemiruze'eg romo . Peamutar katu a'e . Izypy mehe penexanexak uzeupe a'e . A'e rupi pepuhareko katu amogwer pe wà nehe . Pezapo ikatu ma'e amogwer wanupe tuweharupi nehe no . — Aiko wera'u amo wanuwi ihe , peze zo nehe . Pepuraraw kar zo ma'erahy amo wanupe nehe . Pepytu'u zo pezeruzar ire ma'erahy ipuraraw mehe nehe .
43012026	Faith	Aze a'e Kere ywy rehe har heko wer heremiruze'eg romo a'e wà nehe , tuwe weruzar heze'eg a'e wà nehe . Ta'e heremiruze'eg weruzar heze'eg a'e wà xe . Aze weruzar heze'eg wà nehe , heru umuawate katu putar a'e teko a'e wà nehe no .
54003004	Description	Upureruze'eg wàpuz me a'e . Ta'yr a'e wà , tazyr a'e wà no , weruzar ize'eg a'e wà no , uzeruze'eg pà u rehe wà , imuawate katu pà wà no .
52005011	Recommendation	Peze'eze'eg peiko pezeupeupe nehe , Zezuz tur àwàm imume'u pà pezeupeupe , pezemurywete kar pà nehe . Peze'eze'eg wiwi pezeupeupe nehe , tur àwàm imume'u wiwi pà pezeupeupe nehe , pezemurywete kar wiwi pà tuweharupi nehe .
62003011	Recommendation	Ko ze'eg peinu katu pe . Te izypy mehe peinu katu . Tuwe zazeamutamutar katu zane nehe .
46007026	Recommendation	Na'ikatuahy kwaw ko ywy zanewe kury . Uzeruzar ma'e upuraraw ma'erahy waiko wà . A'e rupi awa hemireko 'ym ma'e a'e nehe , aze wikuwe nezewe a'e nehe , wemireko 'ym pà a'e nehe , heko haw ikatu wera'u putar izupe a'e nehe .
43003001	Description	Amo awa Zeruzarez tawhu pe har a'e , Nikunem her ma'e a'e , zutew wanuwihaw romo hekon a'e , amogwer tuwihaw wainuromo a'e . Moizez ze'eg kwaw par romo hekon a'e .
59002025	Description	Nezewegatete Ha'aw heko awer a'e no . Uzemukatu kar Tupàn pe , ta'e uzapo ikatu ma'e hemiruze'eg wanupe xe . Zutew umur kar mokoz awa a'e taw pe wà , Ha'aw heko haw pe wà . — Pexak a'e pe har wakàgaw nehe , i'i wanupe wà . Ha'aw hàpuz me wanon wà . Teko umume'u wanur awer taw pe har wanuwihaw wanupe wà . Taw pe har ipuruzuka wer zepe a'e mokoz zutew wanehe wà . Ha'aw umuixe kar a'e awa wàpuz me wà . Upytywà wà , waho àwàm hexak kar pà wanupe wà . Upytywà taw wi waho mehe wà no . Hemiapo kwer ikatu Tupàn pe . A'e rupi ikatu ma'e romo hekon izupe kury . — Izypy mehe ereiko kuzàwyzài romo ne . Nazepyk kwaw nerehe neremiapo kwer hekuzaromo ihe nehe kury , ta'e erezeruzar herehe ne xe , heremiruze'eg wapytywà pà ne xe , i'i Tupàn Ha'aw pe .
54002015	Faith	Tupàn upyro putar kuzàgwer a'e wà nehe , ta'e imemymemyr a'e wà xe . Aze kuzà uzeruzar Zezuz rehe nehe , aze upuruamutar oho iko nehe no , aze utyryk ikatu 'ym ma'e wi Tupàn pe nehe no , aze nuzapo kwaw ma'e upuràgaw hexak kar pà amogwer wanupe nehe no , a'e re Tupàn a'e nehe , upyro putar tuwe uzepyr imuigo kar pà a'e nehe .
44013017	Grace	Tupàn a'e , Izaew izuapyapyr wazar a'e , wexaexak wanàmuz kwehe mehe a'e wà . ( Aiko Izaew hemimino romo ihe no . ) Wiko oho Ezit ywy rehe wà . Nuiko kwaw Ezit ywy rehe harete romo wà . Amo ae ywy rehe har ài wanekon a'e pe wà . Upurumuzàmuzàg tetea'u a'e ywy rehe wiko mehe wà . Te , heta tetea'u wà kury . Amo 'ar mehe Tupàn wexak kar ukàgaw wanupe , Ezit ywy rehe har wanupe . A'e rupi wenuhem Izaew izuapyapyr waneraha a'e wi wà .
44015008	Grace	Tupàn a'e , ukwaw teko wapy'a a'e , ukwaw teko wama'enukwaw paw a'e . Umume'u kar ze'eg puràg zanewe . Umur kar Wekwe Puràg zanewe . Umume'u kar uze'eg puràg zutew 'ym wanupe a'e no . A'e rupi omono kar Wekwe Puràg wanupe no , zutew 'ym uzeruzar ma'e wanupe no .
59002011	Sin	— Peho zo penemireko 'ym wapuhe nehe , pemen 'ym wapuhe nehe , i'i Tupàn purupe a'e . — Pepuruzuka zo nehe , i'i a'e mehe no . Aze nereho pixik kwaw neremireko 'ym wapuhe nehe , aze erezuka amo teko nehe , Tupàn ze'eg heruzar 'ymar romo ereiko putar nehe . Ze'eg kwehe arer ihaw par romo ereiko putar nehe . Aze ereruzar ize'eg paw rupi nehe , aze nerezekaiw kwaw hemetarer 'ym ma'e wanehe nehe , ize'eg heruzar 'ymar romo ereiko putar nehe . Ze'eg kwehe arer ihaw par romo ereiko putar nezewe mehe nehe .
43010028	Grace	Amuigo kar putar heremiruze'eg ihe wà nehe , heru ipyr tuweharupi ihe wà nehe . Noho pixik kwaw tatahu pe wà nehe . Ni amo nupuner kwaw heàmàtyry'ymar romo wamuigo kar haw rehe a'e wà nehe .
45016020	Grace	Tupàn zanemurywete kar har a'e , ma'e wi zanekyze re zanemupytu'u kar har a'e , na'arewahy umumaw putar Zurupari ikàgaw a'e nehe . Tuwe Zezuz Zanezar uzapo ikatuahy ma'e peme a'e nehe .
55003005	Sin	— Azeruzar katu Zezuz rehe ihe , i'i mua'u putar oho waiko teko wanupe wà nehe . Wata mua'u putar hape rupi wà nehe . Uze'eg putar nezewe uzeupe wà nehe . — Nan , Zezuz nuiko kwaw hezar romo a'e , i'i putar uzeupe wà nehe . — Nupuner kwaw purumugweraw kar haw rehe a'e , i'i putar uzeupe wà nehe . — Etyryk agwer teko wanuwi nehe ty , a'e newe , Ximot .
45012005	Description	Nezewegatete zane kwer uzeruzar ma'e paw rupi zane no . Zanereta tetea'u . Pitài teko hetekwer ài zaiko . Zaneruwihawete zanemono'ono'og uzeinuromo a'e , pitài teko romo zaneapo pà wetekwer ài a'e .
56003008	Faith	Ihe Pawru ihe , ko heze'eg paw rupi azeharomoete ihe . Tupàn rehe uzeruzar ma'e a'e wà nehe , xo ikatu ma'e zo uzapo putar a'e wà nehe . Ko heze'eg ikatuahy teko wanupe .
59002023	Faith	Tupàn ze'eg kwehe arer pape rehe imuapyk pyrer umume'u Àmàrààw heko awer . Azeharomoete a'e ze'eg . — Àmàrààw uzeruzar Tupàn rehe a'e . A'e rupi — Nekatu ihewe ne kury , i'i Tupàn izupe , i'i ze'eg kwehe arer . — Hemyrypar romo ereiko kury , i'i tuwe Tupàn Àmàrààw pe .
59002001	Faith	Herywyr wà . Peiko Zanezar Zezuz Zaneruwihawete rehe uzeruzar ma'e romo pe , Zanezar ikàg ma'e ipuràg eteahy ma'e rehe uzeruzar ma'e romo pe . Aze teko ur pezemono'ogaw pe wà nehe , pezekaiw katu wanehe paw rupi nehe . Aze hemetarer katu ma'e romo wanekon wà nehe , pezekaiw katu wanehe nehe . Aze hemetarer 'ym ma'e romo wanekon wà nehe , pezekaiw katu wanehe nehe no .
45003013	Sin	Wazuru nuzawy kwaw teko tym awer inemahy ma'e wà . Nezewegatete a'e teko waze'eg ikatu 'ym ma'e uhem wazuru wi a'e wà no . Hemu'em waiko wà , ikatu 'ym ma'e rehe uze'eg pà wà . Waze'eg nuzawy kwaw mozaiw ipuruxi'u haw wà . Mozaiw upuruzuka a'e wà . Nezewegatete a'e teko waze'eg umuaiw teko wazeruzar haw wà , wamupytu'u kar pà wazeruzar ire wà .
49005028	Recommendation	Awa kwer wà , uzamutar katu wetekwer wà . Nezewegatete , tuwe uzamutar katu wemireko wà nehe , wetekwer ài wà nehe . Tuwe awa uzamutar katu wemireko wà nehe , uzeamutar katu haw ài wà nehe .
45009030	Faith	Màràzàwe tuwe aipo pa , peze ihewe kury . Tupàn umuawyze zutew 'ym uzehe uzeruzar ma'e wanereko uzeupe a'e wà kury . Nuzeagaw kwaw uzemuawyze pà izupe wà .
54003009	Faith	Tuwe ukwaw katu Tupàn ze'eg nehe , a'e ze'eg purupe ikwaw kar pyrer nehe . Tuwe uzeruzar hehe nehe no , ikatu 'ym ma'e iapo 'ym pà nehe no . Tuweharupi oho Tupàn ikatu haw rupi a'e , wemigwaw rupi a'e .
54006002	Recommendation	Aze wazar uzeruzar ma'e romo hekon a'e nehe , tuwe uma'ereko ma'e ni'i kwaw nezewe wà nehe , — Kwa hezar uzeruzar ma'e romo hekon a'e , a'e rupi naruzar kwaw ize'eg ihe nehe , tuwe ni'i kwaw uzeupe wà nehe . Eze'eg agwer uma'ereko e ma'e wanupe nehe . — Pema'ereko wera'u nehe ty wà , ta'e pezar uzeruzar ma'e romo hekon a'e no xe , ere wanupe nehe . — Pezar a'e , uzeruzar Zezuz rehe a'e no , a'e rupi xiamutar katu zaiko zane , a'e rupi pema'ereko katuahy izupe nehe , ere wanupe nehe . Ne Ximot ne ty , emu'e uzeruzar ma'e tuweharupi ne wà nehe ty . Ezapo kar ma'e wanupe nehe , neze'eg rupi nehe .
45003003	Faith	Aze amo zutew nuweruzar kwaw ize'eg a'e wà , Tupàn nuiko kwaw a'e zutew wazàwe a'e . Aze Tupàn umume'u wemiapo ràm a'e nehe , a'e mehe uzapo putar tuwe a'e ma'e a'e nehe . A'e zutew nuzapo kwaw wemimume'u kwer wà .
43019034	Violence	Uzeapo nezewe a'e , ta'e nezewe i'i ze'eg kwehe arer a'e xe . — Ni pitài ikagwer nupen kwaw a'e nehe . Amo zauxiapekwer ukutuk Zezuz ipehegwer rehe kury , u'yw puku pupe kury . Na'arewahy uzeen huwykwer izuwi kury , 'y no . Amo ae ze'eg kwehe arer nezewe i'i a'e no . — Teko ume'e putar hehe a'e wà nehe , wemikutuk karer rehe a'e wà nehe . ( Aexak tuwe Zezuz izuka awer paw rupi ihe . Amume'u heremixak kwer teko ihe kury , teko a'e pe wiko 'ym ma'e wanupe ihe kury . Azeharomoete heze'eg ihe . A'e rupi pepuner heze'eg rehe pezeruzar haw rehe nehe . )
43015012	Recommendation	Peruzar ko heze'eg nehe . Apuamutar katu ihe . Nezewegatete pezeamutamutar katu nehe no .
45006013	Recommendation	Pepurapo wer zo ni pitài ikatu 'ym ma'e rehe nehe . Pezapo zo ni pitài ikatu 'ym ma'e nehe . Pezemono Tupàn pe nehe . Ta'e umàno ma'e kwer imugweraw pyrer ài peiko xe . Pezemono tuwe izupe nehe . A'e rupi uzapo kar putar wemiapo putar haw ikatuahy ma'e peme a'e nehe kury .
58010039	Faith	Nazaiko kwaw uzeruzar ire upytu'u ma'e romo zane . Nazaiko kwaw tatahu pe oho ma'e ràm romo . Zazeruzar tuwe hehe . Zanepyro ikatu 'ym ma'e wi a'e , tatahu wi a'e .
45011026	Grace	Nezewe Tupàn upyro putar zutew a'e wà nehe . Nezewe i'i Tupàn ze'eg pape rehe imuapyk pyrer . — Zanepyro har ur putar Xiàw wi a'e nehe . O'ok putar ikatu 'ym ma'e paw Zako izuapyapyr wanuwi nehe .
52002015	Violence	Ta'e a'e zutew a'e wà xe , uzuka Zezuz Zanezar a'e wà xe . Upuraraw kar ma'erahy urewe wà no . Kwehe mehe wanàmuzgwer a'e wà no , uzuka Tupàn ze'eg imume'u har tetea'u a'e wà no . Wanemiapo kwer na'ikatu kwaw Tupàn pe wà . Ipuràmàtyry'ym wer teko paw wanehe wà no .
58010026	Sin	Aze xikwaw kar Zezuz rehe ze'eg azeharomoete har nehe , amo teko wanupe nehe , aze a'e re a'e teko uzapo wi wi ikatu 'ym ma'e oho iko nehe , a'e mehe naheta kwaw amo ae ma'e izuka pyràm a'e nehe , hemiapo kwer ikatu 'ym ma'e hekuzaromo a'e nehe .
49002006	Grace	Zaneruwihawete Zanepyro har rehe zanezemono'og mehe , Tupàn zanemugweraw kar inuromo a'e . A'e rupi zaiko putar pureruze'eg ma'e romo zane nehe , ywate Zezuz ipyr zanereko mehe zane nehe .
49004025	Recommendation	Penemu'em zo pezeupeupe nehe , amo wanupe nehe . Tuweharupi pemume'u ze'eg azeharomoete har amogwer uzeruzar ma'e wanupe nehe , penuwake har wanupe nehe . Ta'e zaiko Zaneruwihawete hetekwer ipegegwer ài paw rupi zane xe . Aze zaneremu'em zanezeupeupe nehe , zaneremu'emaw nuzawy kwaw Zezuz hetekwer imugaz taw nehe . Uzemumikahy putar henu mehe nehe .
48002005	Faith	Nuruzapo pixik kwaw ma'e waze'eg rupi ure . A'e rupi pekwaw ze'eg puràg azeharomoete har .
46014013	Recommendation	Aze awa uze'eg ze'eg ikwaw pyr 'ym rupi nehe , uma'enukwaw paw ikwaw kar 'ym pà amogwer wanupe nehe , tuwe uze'eg Tupàn pe nehe . — Emur nerekwe ikàgaw ihewe nehe . A'e mehe apuner a'e ze'eg ikwaw kar haw rehe amogwer wanupe ihe nehe , i'i putar izupe nehe .
44009001	Violence	A'e 'ar mehe Xawru a'e , wikwahy wi wi Zanezar hemimu'e wanupe a'e . — Azuka putar tuwe ihe wà nehe , i'i oho iko uzeupe . Amo 'ar mehe uze'eg oho xaxeto pe kury .
43017013	Description	Tàrityka'i aha putar nepyr ihe nehe kury . Amume'u ko ma'e teko newe ihe , wanuwa rupi ihe . A'e rupi hurywete putar tuwe upy'a pe henu mehe a'e wà nehe .
60004013	Recommendation	Penurywete ipuraraw mehe nehe . Ta'e Zaneruwihawete upuraraw ma'erahy kwehe mehe a'e no xe . Aze pemyrypar ima'uhez nehe , pemono putar penemi'u kurer izupe nehe . Nezewegatete pepuraraw ma'erahy peiko Zezuz zàwegatete no . Ta'e upyta ma'erahy ipuraraw pyr peme xe . Ta'e peiko hemiruze'eg romo xe . Penurywete nehe , a'e mehe , aze wexak kar ukàgaw upuràg eteahy haw purupe nehe , penurywete putar azeharomoete nehe .
44011006	Description	Ame'egatu ipupe har wanehe . Aexak ma'ea'yr tetea'u ihe wà : miar , tezu , moz , wiràmiri , wiràhu .
51003008	Recommendation	Pepytu'u agwer ma'e iapo re ko 'ar rehe nehe kury . Pepuruzukaiw zo amo wanupe nehe . Pema'enukwaw zo penemireko 'ym puhe pemen 'ym puhe peho àwàm rehe nehe . Peakatuwawahy zo amo rehe nehe . Peze'eg zemueteahy zo amo rehe nehe . Peze'eg uryw ahyahy zo ikatu 'ym ma'e rehe nehe .
44018003	Description	Uma'ereko iko a'e pe wapyr a'e . Pawru uma'ereko iko tuweharupi a'e , temetarer imono'og pà a'e , tàpuz ràn iapo pà a'e . Nezewegatete Akir a'e no , tàpuz ràn iapo har romo hekon a'e no . A'e rupi Pawru uma'ereko oho iko wapyr a'e no , tàpuz ràn iapo pà a'e no .
45006012	Sin	Pezewyr zo ikatu 'ym ma'e iapo haw kutyr nehe . Pezypyrog wi zo ikatu 'ym ma'e iapo pà nehe . Pepurapo wer zo ikatu 'ym ma'e rehe nehe . Aze pepurapo wer hehe nehe , pezapo zo nehe .
53003012	Recommendation	Uruze'eg putar agwer iranahy ma'e wanupe ure nehe kury , ta'e Zezuz Zaneruwihawete Zanezar uremuze'eg kar wanupe a'e xe . — Pema'ereko peiko nehe , penemi'u pema'e imekuzar pà nehe , amogwer wanehe peze'eze'eg 'ym pà nehe , uru'e putar wanupe kury , a'e iranahy ma'e wanupe kury .
44007009	Sin	Zuze tyky'yr hewyrowyroahy hehe wà . A'e rupi ume'eg heraha amo wata ma'e wanupe wà . A'e wata ma'e weraha Zuze Ezit ywy rehe wà . Wata ma'e ume'eg Zuze heraha amo tuwihaw a'e pe har pe wà . Tupàn nupuir kwaw izuwi . Upytywà tuweharupi .
44011028	Description	Amo a'e pe oho ma'e kwer a'e , Ak her ma'e a'e , upu'àm uzeruzar ma'e wamytepe a'e kury . — Kwarahy ur ma'e ràm rehe nehe , nuhyk kwaw temi'u teko wanupe nehe , i'i wanupe . — Teko ywy nànànar ima'uhez tuwe putar wà nehe , i'i wanupe . ( Azeharomoete temi'u upaw ize'eg rupi katete a'e , Karaw tuwihaw romo heko mehe a'e . )
44020036	Description	Pawru uze'eg pawire wapyk upenàràg rehe , Tupàn pe uze'eg pà amogwer wanehe wà .
48005024	Faith	Aze teko wiko Zaneruwihawete Zezuz hemiruze'eg romo wà nehe , upytu'u putar ikatu 'ym ma'e iapo re wà nehe . — Nazapo kwaw heremiapo putar haw ihe nehe kury , ta'e izypy mehe xo ikatu 'ym ma'e rehe zo hepurapo wer ihe xe , i'i putar uzeupe wà nehe . — Nahepurapo wer kwaw a'e ikatu 'ym ma'e rehe ihe kury , i'i putar uzeupe wà nehe .
59001002	Recommendation	Herywyr wà , hereinyr wà . Aze pepuraraw ma'erahy nehe , wyzài ma'erahy nehe , aze uzeruzar 'ym ma'e uzapo wyzài ikatu 'ym ma'e peme wà nehe , penurywete nehe .
62001006	Sin	— Aiko Tupàn imyrypar romo ihe , aze teko i'i mua'u izupe wà nehe , aze uzapo ikatu 'ym ma'e oho waiko a'e 'ar mehe wà nehe , a'e mehe hemu'em ma'e romo wanekon wà nehe . Nuikuwe kwaw ize'eg rupi wà .
44010011	Description	Wexak ywak uzewàpytymawok ma'e ài . Wexak amo ma'e pànuhu zàwenugar ywy kutyr wezyw mehe . Heme'y rehe ipyhyk pyr ài .
44002009	Description	Aiko Par ywy rehe har romo ihe . Ereiko Me ywy rehe har romo ne . Kwez Eràm ywy rehe har romo hekon a'e . Heta Mezopotàm ywy rehe har xe wà no , heta Zutez ywy rehe har wà no , heta Kapanoz ywy rehe har wà no , heta Pon ywy rehe har wà no , heta Az ywy rehe har wà no , heta Pirizi ywy rehe har wà no ,
51001010	Faith	Nezewe mehe pepuner Zanezar hemiapo putar haw iapo haw rehe nehe . Tuweharupi pezapo putar ma'e imuryw kar pà nehe . Ikatuahy ma'e tetea'u pezapo putar peho peiko nehe . Pekwaw putar Tupàn nehe no . Tuweharupi pekwaw wera'u putar nehe .
54001018	Recommendation	Ezekaiw katu ko heze'eg àwàm rehe nehe kury ty . Amo 'ar mehe Tekwe Puràg umuze'eg kar amo teko nerehe a'e , teko wanuwa rupi a'e . — Tuwe Ximot Tupàn ze'eg imume'u har romo hekon a'e nehe kury , i'i nerehe , teko wanuwa rupi . Nema'enukwaw katu a'e ze'eg awer rehe nehe ty , a'e 'ar mehe arer rehe nehe ty . A'e rupi nerepytu'u kwaw Tupàn ze'eg imume'u re nehe .
66019001	Faith	A'e re ainu amo ma'e ize'eg mehe ihe wà kury . Waze'eg nuzawy kwaw teko tetea'u waze'eg a'e wà . — Ikatuahy Tupàn , i'i waiko wà . — Zanepyro tatahu wi a'e , ipuràg eteahy a'e , ikàg tuwe a'e , i'i wà .
49002001	Grace	Kwehe mehe peiko tatahu pe oho ma'e ràm romo pe . Peiko umàno ma'e kwer ài . Ta'e naperuzar kwaw Tupàn ze'eg pe xe . Ta'e pezapo ikatu 'ym ma'e peho peiko a'e 'ar rehe xe .
46010021	Sin	Aze ere'u ma'ywa tykwer Zanezar rehe nema'enukwaw pà nehe , aze a'e re ere'u amo ma'ywa tykwer Zurupari hemiruze'eg wanehe nema'enukwaw pà nehe , na'ikatu pixik kwaw nezewe haw Tupàn pe nehe . Aze ere'u temi'u Zanezar rehe nema'enukwaw pà nehe , aze a'e re ere'u amo temi'u Zurupari hemiruze'eg wanehe nema'enukwaw pà nehe , na'ikatu pixik kwaw nezewe haw Tupàn pe nehe .
49005003	Recommendation	Peiko Tupàn hemiruze'eg romo pe . A'e rupi , tuwe pepyr har nuker kwaw wemireko 'ym wapuhe nehe , umen 'ym wapuhe nehe . Tuwe pepyr har nuze'egaiwete kwaw nehe . Tuwe nuzapo kwaw wyzài ikatu 'ym ma'e nehe no . Tuwe ni amo nahewyrowyroahy kwaw temetarer tetea'u rehe uzeupe nehe . Tuwe na'ipurupyro wer kwaw temetarer rehe amo wanuwi nehe .
56001015	Sin	Zutew uze'eg nezewe zanewe a'e wà , — Pezekwaku ma'e tetea'u i'u 'ym pà nehe , i'i waiko zanewe wà . — Pezapo zo agweagwer ma'e nehe , i'i waiko zanewe wà . — Nan kwaw pa , a'e newe . Aze teko uzapo ikatu 'ym ma'e iko a'e nehe , aze nuzeruzar kwaw Zezuz rehe a'e nehe , a'e mehe hemiapo kwer ikatu 'ym ma'e upyta putar ipy'a pupe a'e nehe , a'e mehe a'e teko nukwaw kwaw ikatu ma'e iapo haw a'e nehe . A'e rupi aze uzekwaku nehe , na'ikatu kwaw Tupàn pe nehe , aze nuzekwaku kwaw nehe , a'e rupi katete nehe no , ta'e ipy'a na'ikatu kwaw Tupàn pe xe . Aze teko uzapo ikatu ma'e oho iko a'e nehe , aze uzeruzar katu Zezuz rehe a'e nehe , a'e mehe naheta kwaw zekwaku haw izupe nehe , ta'e ipy'a ikatuahy Tupàn pe a'e nehe xe .
44009021	Description	Henu har ipytuhegatu wà . — Ko awa a'e , Zeruzarez tawhu pe wiko mehe uzuka Zezuz rehe uzeruzar ma'e a'e wà . Ur xe no , hehe uzeruzar ma'e xe har wapyhyk kar pà no , xaxeto wanupe waneraha pà no , i'i izupe wà , hehe upytuhegatu pà wà .
58008006	Description	Xaxeto ko ywy rehe har a'e wà , upytywà teko a'e wà . Zezuz upytywà tuwe teko a'e wà . Ta'e weraha uzehe uzeruzar ma'e a'e wà xe , ze'eg ipyahu ma'e rupi a'e wà xe . Ta'e ze'eg ipyahu ma'e ikatu wera'u ze'eg kwehe arer wi a'e xe . Ta'e ze'eg ipyahu ma'e umume'u Tupàn hemiapo ràm ikatu wera'u ma'e zanewe a'e xe .
50001021	Faith	Zaneruwihawete wiko hereko haw romo ihewe a'e . Hemàno àwàm nuzawy kwaw ikatuahy ma'e tetea'u heremipyhyk ràm ihewe nehe no .
50001006	Faith	A'e rupi akwaw katu ko ma'e ihe . Tupàn uzypyrog ikatuahy ma'e iapo haw rehe peme a'e . Uzapo wiwi iko . Te Zaneruwihawete Zezuz tur mehe nehe , umumaw putar a'e ma'e nehe .
62005020	Faith	Tupàn ta'yr ur ko ywy rehe a'e , uzezuka kar pà zanerekuzaromo a'e . Ukwaw kar ma'e tetea'u zanewe no . A'e rupi xikwaw Tupàn zane kury , xikwaw Zanezar azeharomoete har romo heko haw zane kury . Zaiko ipyr kury . Zaiko ta'yr Zezuz Zaneruwihawete ipyr no . Tupànete romo hekon a'e . Zanemuigo kar putar tuweharupi uzepyr nehe , tatahu wi zanepyro pà nehe .
45012018	Recommendation	Ezeagaw tuwe puràmàtyry'ym 'ym pà nehe . Pezeàmàtyry'ym zo nehe .
58010023	Faith	Xiàro Zezuz tur àwàm zaiko zane . Xiàro zanereko àwàm Tupàn heko haw pe no . Tuwe nazapytu'u kwaw hàro re nehe . Ta'e Tupàn umume'u tuwe tur àwàm a'e xe . Umume'u tuwe zaneho àwàm a'e no xe . Azeharomoete ize'eg a'e . Tuwe zazeruzar hehe nehe .
43014027	Grace	Heho re , aze mo napupytywà putar iwer ihe , a'e mehe mo pekyze mo heàmàtyry'ymar wanuwi pe , pekyze mo ma'e wi pe . Hekàg ihe . Nakyze kwaw wanuwi ihe , ma'e wi ihe . A'e rupi amukàg putar pepy'a ihe nehe . A'e rupi napekyze kwaw nehe no . Teko napemukàg kar kwaw hezàwe a'e wà . Xo ihe zo akwaw tuwe pemukàg kar haw ihe . A'e rupi pezemumikahy zo heho àwàm rehe nehe . Pekyze zo heàmàtyry'ymar wanuwi nehe . Pekyze zo wyzài ma'e wi nehe .
47005006	Faith	A'e rupi nuruzemumikahy kwaw ure , nurukyze pixik kwaw ma'erahy wi ure . Urukwaw ko ma'e . Xe ureretekwer pe urereko mehe , uruiko muitea'u Zanezar heko haw wi .
43012047	Grace	Aze teko wenu heze'eg a'e wà nehe , aze nuweruzar kwaw a'e wà nehe , nazepyk kwaw wanehe ko 'ar rehe ihe nehe . Ta'e nazur kwaw ko ywy rehe teko wanehe hezepyk pà ihe . Tatahu wi teko wapyro pà azur ihe .
62003012	Sin	Tuwe nazaiko kwaw Kain zàwe nehe . Ta'e ikatu 'ym ma'e iapo kar har hemiruze'eg romo hekon a'e mehe a'e xe . Uzuka wywyr a'e , ta'e hemiapo kwer na'ikatu kwaw Tupàn pe a'e xe . Ta'e tywyr hemiapo kwer ikatu Tupàn pe a'e xe . A'e rupi hewyrowyroahy wywyr rehe .
66016020	Description	Yrypypo'o ukàzym paw rupi . Ywytyruhu ukàzym paw rupi wà no .
58011012	Description	Umàno etea'i Àmàrààw a'e 'ar mehe . Upurumuzàmuzàg a'e . Heta tetea'u izuapyapyr a'e wà . Waneta haw nuzawy kwaw zahytata ywak rehe har waneta haw a'e wà . Waneta haw nuzawy kwaw ywyxig yryhu izywyr har waneta haw wà no .
54001017	Faith	Teko paw rupi a'e wà nehe , tuwe umuwete katu Zaneruwihawete tuweharupi a'e wà nehe . Tuwe wexak ikàgaw ipuràg eteahy haw wà nehe no , tuweharupi wà nehe no . Tuwihawete romo hekon a'e . Izypy mehe hekon , ko 'ar rehe no , tuweharupi nehe no . Numàno pixik kwaw nehe . Teko nuexak kwaw wà . Xo a'e zo Tupàn romo hekon a'e . Naheta kwaw amo . Azeharomoete ko heze'eg ihe .
66014007	Faith	Na'e a'e Tupàn heko haw pe har uze'eg wahyhaw rupi kury . — Pemuwete katu Tupàn nehe ty wà , i'i oho iko . — Pemume'u ikàgaw izupe nehe , i'i oho iko . — Uhem i'ar kury . Umume'u putar teko wanemiapo kwer nehe kury . Pemuwete katu nehe ty wà , ta'e ywak iapo arer romo hekon a'e xe . Ywy iapo arer romo hekon a'e no . Yryhu iapo arer romo hekon a'e no . Ytyzuzàmaw iapo arer romo hekon a'e no , i'i oho iko .
44006001	Description	A'e 'ar mehe teko tetea'u uzypyrog Zezuz hemiruze'eg romo wiko pà a'e wà . Amo zutew Kere ywy rehe har ze'eg kwaw par uzeruzar hehe a'e wà . Amo zutew Zutez ywy rehe har ze'eg kwaw par uzeruzar hehe a'e wà no . Uzemono'og paw rupi wà . Zezuz hemimono karer umuza'aza'ak temi'u tuweharupi wà , temi'u hereko 'ymar wanupe imono pà pitàitàigatu wà . Na'e Kere ywy rehe har ze'eg kwaw par uze'eg Zezuz hemimono karer wanupe wà kury . — Pemono temi'u kwez amogwer wanupe . Napemur kwaw ureànàm kuzà imen umàno ma'e kwer wanupe , i'i wanupe wà .
60002021	Grace	Ta'e Tupàn penenoz a'e xe , ikatuahy ma'e iapo kar pà peme a'e xe . Ta'e Zaneruwihawete Zezuz upuraraw ma'erahy kwer penekuzaromo a'e xe , pepyro haw rehe a'e xe . A'e rupi , peiko izàwe nehe . Pezapo ma'e hemiapo kwer zàwenugar nehe .
53003010	Recommendation	Pepyr urereko mehe we , ko ze'eg urumume'u peme . — Aze teko na'ima'ereko wer kwaw nehe , a'e mehe pemono zo temi'u izupe nehe .
43003016	Grace	Ta'e Tupàn uzamutar katu tuwe teko ywy rehe har paw a'e wà xe . A'e rupi umur kar wa'yr ko ywy rehe a'e . Pitài zo ta'yr . ( Ihe aiko ta'yr romo ihe . ) Aze teko uzeruzar ta'yr rehe wà nehe , Tupàn nuzepyk kwaw wanehe nehe . A'e teko wiko putar tuweharupi ( Tupàn pyr ) wà nehe ( tatahu pe oho 'ym pà wà nehe ) .
44019015	Description	Na'e amo 'ar nehe amo tekwe ikatu 'ym ma'e uze'eg wanupe a'e kury . — Akwaw Zezuz ihe , ainu Pawru rehe ze'egaw ihe no . Napukwaw kwaw ihe , mo romo peiko , i'i wanupe . Ta'e ipurumuhem kar wer zepe amo awa wi wà xe .
66019019	Violence	Na'e aexak àzàguhu ihe kury , aexak teko ywy nànànar wanuwihaw ihe wà no . Omono'og wemiruze'eg zauxiapekwer waiko wà . Uzàmàtyry'ym kawaru xig ma'e ku'az har oho wà , hemiruze'eg wàmàtyry'ym pà wà no .
44027002	Description	Uruixe oroho kanuhu pupe ure , kanuhu Àràmi taw wi ur ma'e kwer pupe ure . Uhem etea'i Az ywy huwake a'e , ta'e oho taw a'e ywy rehe har nànàn a'e xe . Na'e uhem kanuhu oho a'e wi a'e kury . Aritak a'e , Maxeton ywy rehe har Texaron taw pe har a'e , wata urerupi a'e no .
58013003	Recommendation	Tuwihaw umunehew kar amo uzeruzar ma'e zemunehew paw pe a'e wà , ta'e a'e tuwihaw na'iakatuwawahy kwaw Zezuz rehe a'e wà xe . Pepytywàgatu a'e zemunehew paw pe har pe wà nehe . Aze ru'u tuwihaw pemunehew putar amo 'ar mehe wà nehe no . Teko upuraraw kar ma'erahy amo uzeruzar ma'e wanupe a'e wà no , ta'e Zezuz na'ikatu kwaw a'e teko wanupe a'e xe . Pepytywàgatu a'e uzeruzar ma'e pe wà nehe no . Aze ru'u pepuraraw putar ma'erahy nezewegatete amo 'ar mehe nehe no .
51003017	Recommendation	Peiko Zanezar Zezuz hemiruze'eg romo . A'e rupi ma'e paw iapo mehe nehe , ize'eg imume'u mehe paw rupi nehe no , peiko hemiruze'eg ikatuahy ma'e romo nehe . Ma'e iapo mehe nehe , ze'eg imume'u mehe nehe , pemume'u Tupàn zaneru ikatu haw izupe nehe , ta'e Zanezar Zezuz umàno zanerekuzaromo a'e xe .
48006006	Recommendation	Zaneruwihawete rehe ze'egaw rehe uzemu'e ma'e a'e , tuwe omono uma'e kurer umu'e har pe a'e nehe , umu'e haw hekuzaromo nehe .
44007005	Description	— Ereiko ko ywy izar romo kury , ni'i kwaw izupe . Ni ipehegwer pixika'i ma'e numur kwaw izupe . Uze'eg izupe . — Ne , nepurumuzàmuzàg a'e wà no , amo 'ar mehe peiko putar ko ywy izar romo nehe , i'i izupe . A'e 'ar mehe nata'yr kwaw a'e .
44007019	Description	Uzapo ikatu 'ym ma'e zaneràmuzgwer wanupe . Upuraraw kar ma'erahy wanupe . Weruze'egahy wà . Uzuka kar wana'yr wanuwi wà . — Peityk pena'yr penàpuz wi pe wà nehe , i'i wanupe . A'e rupi umàno kwarer tetea'u wà .
43020003	Description	— Zaha ty , i'i Pet ihewe . Uruhem oroho itym awer pe ure kury .
44024016	Faith	A'e rupi azeagaw tuweharupi ikatu ma'e zutyka'i iapo pà ihe . A'e rupi Tupàn a'e nehe , teko a'e wà nehe no , nupuner kwaw ikatu 'ymaw heremiapo kwer imume'u haw rehe a'e wà nehe , ta'e naheta kwaw xe . Ta'e akwaw heremiapo kwer ikatu haw ihe xe .
65001013	Description	Ykotok uhua'u ma'e ài wanekon wà . Teko nueruze'eg kwaw wà . Ytyzuiwer uzexak kar ykotok 'aromo . Nezewegatete a'e purumu'e mua'u ma'e uzapo ikatu 'ym ma'e oho waiko wà no . Aze mo zahytata wata e ywate , naxikwaw iwer mo zaneho àwàm pyhaw . A'e awa numume'u kwaw Tupàn ze'eg wà . A'e rupi teko nukwaw kwaw heruzar haw wà . Tupàn uzepyk putar a'e purumu'e ma'e wanehe tuweharupi nehe .
48001012	Description	Ni amo awa nukwaw kar kwaw a'e ze'eg ihewe wà . Awa nahemu'e kwaw hehe wà . Nan . Xo Zezuz Zaneruwihawete zo ukwaw kar ihewe a'e .
45007005	Sin	Amo 'ar rehe , ikatu 'ym ma'e iapo mehe we , zanepurapo wer ikatu 'ym ma'e rehe zane , ta'e a'e Tupàn ze'eg Moizez pe imur pyrer umume'u zaneremiapo kwer ikatu 'ymaw zanewe a'e xe . Xiapo a'e ikatu 'ym ma'e zaneremigwaw zanereminu kwer zane . Aze teko uzapo ikatu 'ym ma'e a'e nehe , ( aze Tupàn numuawyze kwaw a'e nehe ) , Tupàn uzepyk putar a'e teko rehe imàno re a'e nehe . ( Omono kar putar tatahu pe nehe . )
54002007	Faith	Tupàn herexak a'e , uze'eg imume'u har romo hemuigo kar pà a'e , teko taw nànàgatu har wanupe hemono kar pà a'e . ( Azeharomoete ko heze'eg ihe . Naheremu'em kwaw newe . ) Tupàn hemono kar zutew 'ym wanupe , wamu'e har romo hemuigo kar pà . — Pezeruzar Zezuz rehe nehe ty wà , ere wanupe nehe , i'i Tupàn ihewe . — Heze'eg azeharomoete har emume'u eho iko purupe nehe , i'i ihewe .
62003024	Faith	Ize'eg heruzar har a'e wà , wiko putar ipyr tuweharupi wà nehe . Wiko inuromo ko 'ar rehe wà no . Umur Wekwe zanewe . A'e rupi xikwaw zanepy'a pe heko haw zane .
46010024	Recommendation	— Xo hema'e rehe azekaiw putar nehe , xo hereko haw rehe azekaiw putar ihe nehe , peze zo nehe . Pezapo ma'e amogwer uzeruzar ma'e wapytywàgatu pà nehe .
45012016	Recommendation	Pezekaiw hemetarer katu ma'e wanehe nehe . Pezekaiw hemetarer 'ym ma'e wanehe nehe no . Peiko wera'u zo amogwer wanuwi nehe . Peiko ma'e hereko 'ymar wazàwe nehe . Pezapo wyzài ma'e amogwer uzeruzar ma'e wanupe nehe . — Aiko tuwe ma'e kwaw katu har romo ihe , peze zo wanupe nehe .
49004031	Recommendation	Pepytu'u pezekutukutuk ire nehe . Pepytu'u pezehezehe peakatuwatuawahy 'ym ire nehe . Aze peikwahy nehe , pepytu'u tàrityka'i nehe . Peze'eg ahyahy zo amo pe nehe . Peze'eg zemueteahy zo amo rehe nehe . Pepuir ikatu 'ymaw wi paw rupi katete nehe .
51001025	Faith	Tupàn hemuigo kar wemiruze'eg wanupe uma'ereko ma'e romo a'e . Hemur kar pepyr , uze'eg puràg imume'u kar pà ihewe . A'e rupi pezeruzar hehe . A'e rupi Tupàn pepyro a'e . Umume'u kar uze'eg paw iko ihewe kury .
66001014	Description	I'aw xigatu . Nuzawy kwaw àràpuhàràn hawer . Heha henyeny katu tata reny kwer ài .
47004015	Grace	Urupuraraw ma'erahy kwer tetea'u ure , ta'e urumume'u Zezuz rehe ze'egaw peme ure xe . A'e rupi teko tetea'u uzeruzar putar ureze'egaw rehe a'e wà nehe . A'e rupi Tupàn uzapo putar ikatuahy ma'e tetea'u wanupe a'e nehe . A'e rupi a'e teko umume'u putar ikatu haw amo teko wanupe wà nehe no . A'e rupi ukwaw putar ikàgaw ipuràg eteahy haw a'e wà nehe no .
43006056	Faith	Aze teko u'u hero'o kwer wà nehe , aze u'u heruwy kwer wà nehe no , wiko putar heinuromo a'e wà nehe . Aiko putar wainuromo ihe nehe no . ( Wereko putar hekàgaw a'e wà nehe , ta'e herekwe upyta putar wapy'a pupe nehe xe . )
43011027	Faith	— Azeharomoete azeruzar nerehe ihe 'y , tuwihaw . Azeruzar Tuwihawete Purupyro Ma'e romo nereko haw rehe ihe , azeruzar Tupàn ta'yr romo ko ywy rehe ur ma'e kwer romo nereko haw rehe ihe , i'i izupe .
44002042	Faith	A'e re uzemono'og uzeruzar ma'e uzehezehe oho tuweharupi wà , Zezuz hemimono karer waze'eg rehe uzemu'e pà wà , temi'u i'u pà wà no , Tupàn pe uze'eg pà wà no .
58001009	Grace	Ikatu ma'e iapo haw ikatu tuwe newe . Ikatu 'ym ma'e iapo haw na'ikatu kwaw newe . A'e rupi ihe nezar ihe , uruexak kwez ihe . Urumurywete kar kwez ihe , tuwihaw romo nemuigo kar pà ihe . Nazapo kwaw nezewe nerehe we har wanupe . Namurywete kar kwaw nezewe ihe wà , i'i Tupàn wa'yr pe .
44012002	Violence	Uzuka kar Xiak a'e , Zuàw tyky'yr a'e . — Ezuka heraha nehe , ty , takihepuku pupe nehe ty . Ezakagok nehe ty , i'i Ero zauxiapekwer wanupe . Uzuka oho wà .
55002016	Recommendation	Aze teko uze'eze'eg e waiko amo ma'e rehe , aze a'e ma'e na'ikatu kwaw Tupàn pe nehe , a'e mehe eze'eg zo eho wanupe nehe . Agwer ma'e umupytu'u kar teko Tupàn ze'eg rehe wazeruzar ire a'e wà .
62003015	Sin	Aze amo na'iakatuwawahy kwaw wapi har rehe nehe , wiko izuka har ài nehe . Upuruzuka ma'e nuiko kwaw uzeruzar ma'e romo a'e wà . Nuwereko kwaw heko haw upy'a pe wà . Noho kwaw Tupàn pyr umàno re wà nehe .
43021015	Faith	Wamai'u re uze'eg Zezuz Ximàw Pet pe a'e kury . — Ne Ximàw , Zuàw ta'yr ne . Aipo heamutar katu pe amogwer heremimu'e wanuwi ne , i'i izupe . — Hezar , azeharomoete uruamutar katu ihe , i'i izupe . — Àràpuhàràn wazar uzekaiw katu weimaw wanehe a'e wà . Nezewegatete ezekaiw katu herehe uzeruzar romo ma'e wanehe nehe no , i'i izupe .
46012008	Grace	Tekwe Puràg umur ukàgaw amo awa pe , a'e mehe a'e awa ukwaw kar Tupàn hemigwaw amogwer wanupe a'e . Umur ukàgaw amo ae awa pe uze'eg kwaw paw romo no . A'e mehe a'e awa ukwaw kar Tupàn hemimume'u kwer amogwer wanupe a'e .
44007013	Description	Amo 'ar mehe upaw wi temi'u wanuwi no . Oho wi Ezit pe temi'u piaromo wà . A'e 'ar mehe Zuze a'e , umume'u wanywyr romo weko haw wanupe kury . — Neryky'yr uhem wà kwez wà kury , i'i Parao izupe . — Neru wikuwe Kànàà ywy rehe a'e , i'i izupe .
60003010	Recommendation	Nezewe i'i Tupàn ze'eg kwehe arer a'e . Aze awa heko wer hurywete ma'e romo nehe , Aze uputar weko àwàm ikatu ma'e nehe , Tuwe nuze'eg zemueteahy kwaw amo wanehe nehe , amo wanupe nehe . Tuwe upytu'u wemu'em ire nehe .
44004032	Description	Uzeruzar ma'e a'e pe har paw rupi katete a'e wà , uzemono'ono'og uzeakeake a'e wà , uzemuryparypar wà . Pitài waze'eg wà . Nuzeàmàtyry'ym kwaw wà . Omono wemetarer Zezuz hemimono karer wanupe wà , omono uma'e wanupe wà no . Hemimono karer umuza'aza'ak wanemetarer wà , ma'e hereko 'ymar wanupe imono pà wà . — Namono kwaw heremetarer amogwer wanupe ihe nehe , ni'i kwaw wà . Upytywà tuwe ma'e hereko 'ymar wà .
46015003	Grace	Tupàn umume'u uze'eg ihewe . A'e re amume'u peme ihe no . — Zaneruwihawete umàno zaneremiapo kwer ikatu 'ym ma'e imekuzar pà a'e , i'i a'e ze'eg . Ze'eg kwehe arer pape rehe ikaikair pyrer umume'u imàno àwàm a'e , ywy rehe heko 'ym mehe we a'e .
66018024	Violence	Tupàn wexak uze'eg imume'u har umàno ma'e kwer wanuwy kwer a'e taw pe har a'e , wexak wemiruze'eg umàno ma'e kwer wanuwy kwer a'e no . A'e pe har uzuka kar Tupàn hemiruze'eg amo taw pe har wanupe a'e wà no . A'e rupi Tupàn uzepyk a'e taw rehe a'e , a'e pe har wanehe a'e .
44013048	Faith	Na'e zutew 'ym a'e pe har a'e wà , hurywete waze'eg henu mehe a'e wà . — Ikatuahy Tupàn ze'eg puràg zanewe a'e , i'i izupe wà . Na'e Tupàn hemixamixak kwer a'e pe har a'e wà , uzepyr wemimuigo kar ràm a'e wà , uzeruzar ze'eg puràg rehe a'e wà kury .
66022020	Description	Zezuz a'e , umume'u kar ko ze'eg paw ihewe a'e , imuapyk kar pà pape rehe a'e . Uze'eg iko zanewe no . — Azeharomoete , nan kwehe tete azewyr putar pepyr nehe , i'i iko zanewe . Tuwe uzeapo nezewe nehe . — Ezur nehe , Zezuz urezar , a'e izupe .
50004009	Recommendation	Apumu'e ikatu ma'e iapo haw rehe ihe . Azapo ikatu ma'e penuwa rupi no . Peho peiko heze'eg awer rupi nehe . Pezapo ma'e peiko ihe ài nehe no . A'e mehe Tupàn a'e nehe , ma'e wi zanekyze re zanemupytu'u kar har a'e , zanerurywete haw imur kar har a'e , wiko putar pepyr a'e nehe .
53003015	Recommendation	Peze'eg nezewe pezeupeupe nehe . — A'e teko a'e wà , noho kwaw Tupàn ze'eg rupi a'e wà . Wikuwe hemyrypar romo a'e , peze pezeupe nehe . Ta'e penywyr romo wanekon a'e wà nehe xe . A'e rupi peze'eg peho nezewe wanupe nehe . — Ezekaiw Pawru ze'eg rehe nehe , peze wanupe nehe .
51002008	Recommendation	Amo hemu'em ma'e uze'eg putar ru'u peme nehe . — Akwaw katu ma'e ihe , peruzar heze'eg nehe , aze i'i mua'u peme nehe , pezekaiw zo ize'eg rehe nehe . Aze uzapo kar ma'e peme nehe , zutew wanàmuzgwer waze'eg imume'u pà peme nehe , amo teko waze'eg imume'u pà peme nehe , peruzar zo waze'eg nehe .
50003014	Faith	Aruzar wiwi putar Zaneruwihawete Zezuz ze'eg ihe nehe , ta'e Tupàn umumàno kar Zezuz herekuzaromo a'e xe . A'e rupi herenoz putar ywate nehe , uzepyr hemuigo kar pà tuweharupi nehe . Uzàn ma'e a'e , nuzawy kwaw wape uzàn mehe a'e . A'e rupi uhem oho àwàm me . Nezewegatete ama'ereko tuwe Tupàn pe hepytu'u 'ym pà . A'e rupi aha putar ipyr nehe .
56002014	Faith	Zezuz a'e , uzemono zanerekuzaromo a'e , uzezuka kar pà a'e . Umàno ikatu 'ym ma'e zaneremiapo kwer hekuzaromo . A'e rupi umunyryk kar ikatu 'ym ma'e zanewi . Zanemukatu uzeupe no . A'e rupi zanepurapo wer tuwe ikatuahy ma'e rehe amogwer wanupe zane kury , Tupàn pe zane no .
43005024	Faith	Azeharomoete ko heze'eg ihe . Aze teko wenu heze'eg a'e wà nehe , aze uzeruzar hemur kar har rehe a'e wà nehe , wiko putar Tupàn pyr tuweharupi a'e wà nehe . Namume'u kwaw wanemiapo kwer ihe nehe . Nazepyk kwaw wanehe nehe . Noho kwaw tatahu pe wà nehe . Wiko putar Tupàn pyr hepyr tuweharupi wà nehe .
66021015	Description	Tupàn heko haw pe har ihewe uze'eg ma'e a'e , wereko ma'e ipuku haw hagapaw opo pe a'e . Hekuzar katu a'e ma'e puku haw hagapaw a'e . Wagaw taw uhua'u haw oho kury . Wagaw uken uhua'u haw no . Wagaw pàrirogaw uhua'u haw no .
50003019	Sin	Nuweruzar kwaw Tupàn wà . Ipuru'u e wer temi'u tetea'u rehe wà , ipurupyhyk wer ma'e tetea'u rehe uzeupe wà . A'e ma'e iputar haw a'e , nuzawy kwaw wazar a'e . A'e rupi oho putar tatahu pe wà nehe . Uzapo ikatu 'ym ma'e oho waiko wà , umaranugar 'ym pà wà . — Pexak heremiapo kwer ty wà , i'i purupe wà . Xo ko ywy rehe weko haw rehe zo ima'enukwaw wà . Na'ima'enukwaw kwaw Tupàn pyr oho haw rehe wà .
54003006	Sin	Aze awa uzeruzar romo ma'e romo hekon a'e nehe , tuwe nueruze'eg kwaw Tupàn rehe uzeruzar ma'e a'e wà nehe . Aze mo a'e rupi , a'e mehe mo i'i mo nezewe uzeupe . — Kwa , hekatu wera'u amogwer wanuwi ihe , i'i mo uzeupe . A'e mehe mo na'ikatu iwer mo Tupàn pe . Kwehe mehe Zurupari a'e , uze'eg uzeupe a'e rupi katete a'e . A'e rupi Tupàn uzepyk hehe , uzewi imono kar pà . Nezewegatete pureruze'eg ma'e a'e nehe no , nezewe iapo mehe a'e nehe no . Tupàn uzepyk putar hehe a'e nehe .
65001003	Recommendation	Hemyrypar heremiamutar wà . Tupàn zanepyro putar tatahu wi a'e nehe , zanemuigo kar pà uzepyr tuweharupi nehe . Azypyrog pape iapo pà peme ihe , zanepyro haw rehe ze'egaw imuapyk pà ihe . Na'e hema'enukwaw a'e purumu'e mua'u ma'e wanehe ihe . A'e rupi amono kar putar ko hepape peme ihe kury , pemuzeruzar katu wera'u kar pà ihe kury . Tupàn umur Zezuz zanewe a'e . Zazeruzar hehe . Zaiko hemiruze'eg romo . — Pepytu'u zo pezeruzar ire nehe , a'e peme kury . — Pepytu'u zo heruzar ire nehe , a'e peme kury .
44004002	Description	Ta'e Zezuz hemimono karer waze'eg na'ikatu kwaw wanupe a'e xe . — Umume'u Zezuz ikweraw pawer waiko purupe a'e wà , i'i uzeupeupe wà . — Zezuz ukweraw umàno re a'e , a'e rupi teko paw ukweraw putar umàno re a'e wà nehe , i'i Pet iko teko wanupe , i'i a'e tuwihaw uzeupeupe wà .
66018005	Sin	Ta'e heta tetea'u ikatu 'ym ma'e hemiapo kwer a'e xe . Uhua'u ikatu 'ym ma'e . Uhua'u iaiw paw no . Tupàn ima'enukwaw hemiapo kwer rehe a'e .
43004046	Description	Na'e uzewyr Zezuz oho Kana taw Karirez ywy rehe har pe a'e kury . A'e 'ym mehe uzapo 'y ma'ywa tykwer romo a'e pe a'e . Amo tuwihaw a'e pe hekon a'e 'ar rehe a'e kury . Kapanau taw pe har romo hekon a'e . Heta amo ta'yr ima'eahy ma'e hàpuz me a'e .
45012011	Recommendation	Pema'ereko katu nehe . Peranahy zo nehe . Peruzar Tekwe Puràg pepy'a pe nehe , a'e rupi pema'ereko katu putar Tupàn pe nehe .
60001008	Faith	Pezamutar katu Zezuz peiko . Napexak pixik kwaw . Pezeruzar hehe no . Napexak kwaw no . A'e rupi penurywete kury . Uhua'u penurywete haw . Napepuner kwaw penurywete haw paw imume'u haw rehe , ta'e penurywete azeharomoete xe .
62004013	Grace	Umur Wekwe zanewe a'e , a'e rupi zaiko putar ipyr zane . Wiko zanepy'a pe a'e no , ta'e umur Wekwe zanewe a'e xe .
43019029	Description	Heta amo kawaw a'e pe . Tynehem ma'ywa tykwer hekuzar katu 'ym ma'e pupe a'e . Teko omono ma'e ipirupiru ma'e ma'ywa tykwer inuromo wà kury , ( win inuromo wà kury ) , ywyra'i apyr imono pà hupir pà heraha izuru rehe wà . — Ixop , i'i a'e teko agwer ywyra'i pe wà .
51001013	Grace	Zurupari a'e , pyhaw wata ma'e wazar romo hekon a'e . Hemiruze'eg a'e wà , ikatu 'ym ma'e uzapo waiko a'e wà . Tupàn zanepyro ikatu 'ym ma'e wi a'e . Zanepyro pyhaw wata ma'e wazar wi a'e . A'e rupi Zurupari nuiko kwaw zanezar romo . Tupàn ta'yr a'e , hemiamutar katu a'e , a'e ae Zanezar romo hekon a'e .
45016017	Recommendation	Herywyr wà , pezemupy'a katu teko wanehe nehe . Aze pemuze'eg ahyahy kar pezeupeupe a'e wà nehe , aze pemuza'aza'ak pezewizewi a'e wà nehe , aze umuaiw pezeruzar haw a'e wà nehe , aze nupurumu'e kwaw ze'eg heremimume'u kwer rehe a'e wà nehe , a'e mehe petyryk wanuwi nehe . Peruzar zo waze'eg nehe .
45012007	Recommendation	Aze umur ukàgaw newe nehe , aze — Ezekaiw katu ma'e hereko 'ymar wanehe nehe , ima'eahy ma'e wanehe nehe , aze i'i newe nehe , ezekaiw katu wanehe nehe . Aze umur ukàgaw newe nehe , aze — Epurumu'e katu nehe , aze i'i newe nehe , epurumu'e katu nehe .
43016023	Faith	A'e 'ar mehe nehe , napenoz kwaw ma'e ihewe nehe . Azeharomoete ko heze'eg ihe . Aze penoz wyzài ma'e heru pe herer rehe nehe . Umur putar peme a'e nehe .
66021019	Description	Ita pàrirogaw iwy pe har ipuràg eteahy wà no , ta'e heta tetea'u ita hekuzar katu ma'e wanehe a'e wà no xe . Heta zaz , heta xapir no , heta ag no , heta emeraw no , heta xaton no , heta xar no , heta kirizor no , heta weriw no , heta tupaz no , heta kirizo no , heta zaxin no , heta amexi no . Hekuzar katu ita ipàrirogaw iwy pe har .
59004017	Sin	A'e rupi aze amo teko ukwaw ikatu ma'e iapo haw wà nehe , aze a'e re nuzapo kwaw a'e ma'e wà nehe , ikatu 'ym ma'e iapo har ài wanekon wà nehe .
66019005	Faith	Na'e amo tuwihaw henaw rehe har uze'eg ihewe a'e kury . — Tupàn zaneru ikatuahy a'e , i'i ihewe . — Hemiruze'eg paw rupi katete a'e wà no , ikatuahy a'e wà no . Imuwete katu har paw rupi katete a'e wà no , ikàg ma'e wà , ikàg 'ym ma'e wà no , ikatuahy a'e wà no , i'i ihewe .
47005002	Faith	Ko 'ar rehe kury , zaneho wer tuwe zepe zaneràpuz ràm me kury . A'e tàpuz a'e , zaneretekwer ywate àràm romo hekon a'e .
48006004	Recommendation	Aze amo uzapo ikatu ma'e nehe , tuwe ni'i kwaw nezewe nehe . — Heremiapo kwer ikatu wera'u amo hemiapo kwer wi ihe , tuwe ni'i kwaw uzeupe nehe . — Ikatu heremiapo kwer ihe , tuwe i'i nehe . Tuwe xo a'e zo umume'u nehe .
46007036	Recommendation	Aze'eg putar peme uzereko ma'e ràm wanehe kury . Awa a'e , kuzà a'e no , aze uzemume'u uzeupe wà nehe , aze a'e re nezewe i'i uzeupe wà nehe , — Zazemonokatu Tupàn pe nehe , zanezereko 'ym pà nehe , aze i'i uzeupe wà nehe , ikatu nezewe iapo haw Tupàn pe nehe . Aze a'e re nezewe i'i awa uzeupe nehe , — Kwa , na'ikatu kwaw nezewe heremiapo kwer kuzà pe pa , aze i'i uzeupe nehe , a'e mehe tuwe hemireko nehe . Aze awa uputar tetea'u a'e kuzà , aze hemireko wer tuwe nehe , a'e mehe , tuwe hemireko nehe . Nuzapo kwaw ikatu 'ym ma'e nezewe mehe nehe .
43016002	Violence	Zutew wanuwihaw pemono kar putar uzemono'ogaw wi a'e wà nehe . Amo 'ar mehe nehe , nezewe i'i putar a'e wà nehe . — Aze azuka Zezuz hemiruze'eg ihe wà nehe , ikatuahy ma'e azapo putar nezewe Tupàn pe ihe nehe , i'i mua'u putar uzeupe a'e wà nehe .
66015001	Description	Na'e aexak amo ma'e hexak pyr 'ym ywak rehe ihe kury . Purumupytuhegatu kar haw a'e , wexak kar Tupàn ikàgaw a'e . 7 Tupàn heko haw pe har a'e pe wanekon a'e wà , ma'erahy ipuraraw pyràm hereko pà a'e wà . Ta'e Tupàn nezewe upuraraw kar putar ma'erahy kwer a'e nehe xe , a'e 'ar rehe har wanupe a'e nehe xe , iahykaw rehe a'e nehe xe .
43018023	Description	I'i Zezuz izupe . — Aze ikatu 'ym ma'e amume'u aipo ihe , emume'u xe har nànàn ty , i'i Zezuz izupe . — Ikatuahy heze'eg . Naheremu'em pixik kwaw ihe . Màràzàwe tuwe erekwar heruwa pe ne , i'i izupe .
50004003	Recommendation	Aze'eg putar herupi uma'ereko ma'e a'e pe har pe kury . — Epytywà a'e kuzà ne wà nehe ty . Emupytu'u kar wazeàmàtyry'ym ire ne wà nehe ty . Ta'e kwehe mehe uma'ereko katu oho herupi a'e wà xe . Awa Keremen her ma'e a'e no , uma'ereko katu oho herupi a'e no . Amogwer herupi uma'ereko ma'e paw rupi a'e wà no , Tupàn umuapyk waner upape rehe a'e wà no , amogwer uzepyr wiko ma'e ràm waner wanuwake a'e wà no .
66016006	Sin	— Ta'e uzuka Tupàn hemiruze'eg a'e wà xe , uzuka ize'eg imume'u har a'e wà no xe , ta'e uzakook wanuwy kwer a'e wà xe . A'e rupi ikatuahy wanehe nezepyk awer kury , i'i izupe .
45006002	Sin	Nan kwaw nezewe . Ta'e zamàno ikatu 'ygwer pupe zanereko mehe zane xe . Aipo zaiko wiwi putar hehe nehe .
66017011	Violence	A'e àzàguhu wikuwe ma'e kwer umàno ma'e kwer a'e nehe , tuwihaw romo hekon putar a'e nehe no , inugwer 7 tuwihaw wainuromo a'e nehe no . Amo 'ar mehe Tupàn umumaw putar ikàgaw a'e nehe no , i'i ihewe .
48004030	Recommendation	Ma'in Tupàn kwehe mehe a'e , uze'eg imuapyk kar pà a'e . — Peityk a'e kuzà uma'ereko e ma'e pe nehe , imemyr nehe no , i'i a'e . — Uma'ereko e ma'e imemyr nupyhyk kwaw u ima'e kurer a'e nehe . Xo hemirekoete imemyr zo upyhyk putar u ima'e paw rupi a'e nehe , i'i a'e .
54006009	Sin	
66017016	Violence	A'e 10 i'ak neremixak kwer a'e wà nehe no , àzàguhu a'e nehe no , na'iakatuwawahy kwaw a'e kuzàwyzài rehe a'e wà nehe no . Weraha putar ima'e izuwi paw rupi a'e wà nehe . Nupyta kwaw ma'e izupe nehe . Wiko putar hopoz 'ym ma'e romo a'e nehe . A'e 10 ma'e'ak a'e wà nehe , àzàguhu a'e nehe no , u'u putar a'e kuzà ro'o kwer a'e wà nehe no . Wapy putar tata pupe wà nehe no .
46008003	Faith	Aze teko uzamutar Tupàn a'e wà nehe , Tupàn umuawyze katu putar a'e teko uzeupe a'e wà nehe . Umuigo kar putar a'e teko wemiruze'eg romo wà nehe .
45003009	Sin	Zutew 'ym uzapo ikatu 'ym ma'e waiko a'e wà . Nupuner kwaw upytu'u haw rehe ikatu 'ym ma'e iapo re wà . Zutew a'e wà no , a'e rupi katete a'e wà no . A'e rupi zutew na'ikatu wera'u kwaw zutew 'ym wanuwi wà , ta'e a'e paw nupuner kwaw ikatu 'ym ma'e iapo re upytu'u haw rehe a'e wà xe .
44007041	Sin	A'e rupi Àràw uzapo tapi'aka'yr hagapaw a'e , tupàn a'ua'u hagapaw romo a'e . Werur temi'u izupe wà , werur temetarer wà no , imuwete katu pà wà . Uzapo mai'u hawhu wà , upynyk wà no , a'e wemiapo kwer tapi'aka'yr hagapaw imuwete katu pà wà .
66009020	Sin	Amogwer teko a'e wà , umàno 'ym ma'e kwer a'e wà , nupytu'u kwaw tupàn a'ua'u wamuwete katu re a'e wà . Nupytu'u kwaw wemiapo kwer wamuwete katu re wà . Umuwete wi wi Zurupari heko haw pe har waiko wà . Uzapo wi wi tupàn ua'u wà . Uzapo ita hekuzar katu ma'e or her ma'e tupàn ua'u romo uzeupe wà . Uma'ereko ita parat her ma'e rehe wà no , ita poro her ma'e wà no , wyzài ita rehe wà no , tupàn ua'u iapo pà wà . Uzapo ywyra tupàn ua'u romo uzeupe wà no . Umuwete katu agwer wemiapo kwer wà . A'e tupàn a'ua'u nupuner kwaw ma'e hexakaw rehe wà . Nupuner kwaw ma'e henu haw rehe wà . Nupuner kwaw wata haw rehe wà .
47005011	Faith	Urukwaw Tupàn wi urekyze haw ure . A'e rupi urumume'u ize'eg oroho uruiko purupe . Aze teko uzeruzar hehe wà nehe , urerurywete putar nehe . Tupàn zanekwaw katu paw rupi a'e . Tuwe hekwaw pe pepy'a pe nezewegatete pe nehe no .
49002003	Sin	Izypy mehe zane paw zaiko a'e teko ikatu 'ym ma'e iapo har wazàwe zane . Xiapo zaneremiapo putar haw zaha zaiko . Zaneretekwer ipurapo wer ikatu 'ym ma'e rehe a'e . A'e rupi xiapo zane . Zanepy'a ipurapo wer ikatu 'ym ma'e rehe a'e wà . A'e rupi xiapo zane . Amogwer wazàwe zaiko . A'e rupi tatahu kutyr oho ma'e romo zaiko . Ta'e Tupàn uzepyk ikatu 'ym ma'e iapo har wanehe a'e xe , tatahu pe wamono kar pà a'e xe .
44002040	Recommendation	Uze'eg wi wi wanupe , umume'u uze'eg tetea'u wanupe . — Ko 'ar rehe wiko ma'e a'e wà , uzapo ikatu 'ym ma'e tetea'u waiko a'e wà . Tupàn uzepyk putar wanehe nehe . Pepytu'u ikatu 'ym ma'e iapo re nehe . Pepytu'u wazàwe peneko re nehe . A'e mehe Tupàn pepyro putar zepykaw wi nehe , i'i wanupe .
45008013	Faith	Aze peho penemimutar rupi nehe , pemàno putar nehe . Tupàn uzepyk putar penehe a'e nehe . Aze peho Tekwe Puràg hemimutar rupi nehe , ikatu 'ym ma'e iapo re pepytu'u pà nehe , peiko putar Tupàn pyr tuweharupi nehe , tatahu pe peho 'ym pà nehe .
45010011	Faith	Nezewe i'i ze'eg kwehe arer a'e . — Hehe uzeruzar ma'e ràm nuzemumikahy pixik kwaw hehe uzeruzar haw rehe a'e wà nehe , na'imaranugar pixik kwaw izuwi a'e wà nehe , i'i ze'eg kwehe arer .
45001008	Faith	Peme heze'eg zanune aze'eg putar Tupàn hezar pe ihe nehe kury , penàenàn ihe nehe kury . Apuner izupe heze'egaw rehe ihe , ta'e Zezuz Zaneruwihawete umàno herekuzar romo a'e xe . Nezewe a'e putar izupe kury . — O Tupàn , amo Hom tawhu pe har a'e wà , uzeruzar katu nerehe a'e wà , a'e izupe . — Nekatuahy , ta'e eremuzeruzar kar nezehe ne wà xe , a'e izupe . — Teko ko ywy rehe har paw rupi a'e wà kury , wenu nerehe wazeruzar katu haw imume'u haw waiko a'e wà kury , a'e izupe .
52001004	Faith	Urerywyr wà . Tupàn peamutar katu a'e . Penexanexak katu uzeupe . Urukwaw katu penexak awer ure .
60004008	Recommendation	Aze xiamutar katu amo zane wà nehe , nazanema'enukwaw kwaw wanemiapo kwer ikatu 'ym ma'e rehe zane nehe . — Puramutar haw upyk ikatu 'ym ma'e tetea'u , za'e zanezeupe . A'e rupi pezeamutamutar katu nehe .
44027001	Description	Na'e tuwihaw omono kar Pawru Hom tawhu Itar ywy rehe har pe a'e wà kury . Omono tuwihaw Zuriw her ma'e pe wà . Zuriw a'e , zauxiapekwer wanuwihaw ikàg wera'u ma'e rehe uzekaiw ma'e wanuwihaw romo hekon a'e . Weraha amo ae awa imunehew pyràm uzeupi a'e wà no . ( Amo zauxiapekwer oho wanupi a'e wà no . Ihe Iruk ihe , ko pape iapo har ihe , aha Pawru rupi ihe no . )
66015003	Faith	Umuzàg Moizez zegar haw 'àm wà . ( Moizez Tupàn ze'eg imume'u har kwehe arer romo hekon a'e . ) Umuzàg Àràpuhàràna'yr zàwenugar rehe zegar haw 'àm wà no . Urezar ne , Tupàn Ikàg Wera'u Ma'e ne . Uhua'u neremiapo kwer . Ikatuahy neremiapo kwer . Teko ywy rehe har wanuwihaw romo ereiko paw rupi . Aze erezapo kar ma'e nehe , Ikatu putar a'e ma'e nehe . Aze eremume'u ma'e neremiapo ràm nehe , Erezapo putar tuwe a'e ma'e neremimume'u kwer nehe ,
60002002	Faith	Nezewe i'i Tupàn ze'eg kwehe arer a'e . — Pekwaw Zanezar ikatu haw kury . Peiko kwarera'i uzexak kar romo ma'e ài . Kwarera'i ipuru'u wer uhy ikamy kwer rehe a'e . Nezewegatete pezemu'e Tupàn ze'eg rehe nehe . Kwarera'i tua'u ikamy kwer i'u re . Nezewegatete aze pezeruzar Tupàn ze'eg rehe nehe , pepyro putar a'e nehe .
66014013	Faith	Na'e ainu wi ze'eg ywate har ihe kury . — Emuapyk ko heze'eg àwàm pape rehe nehe ty , i'i ihewe . — Aze teko umàno Zanezar pe uma'ereko mehe a'e wà nehe , a'e mehe hurywete putar a'e wà nehe , i'i ihewe , uze'eg imuapyk kar pà pape rehe . Na'e Tupàn Hekwe uze'eg kury . — Azeharomoete . Ta'e a'e uma'ereko ma'e a'e wà nehe xe , upytu'u putar tuwe uma'ereko re a'e wà nehe xe . Ta'e amono putar ikatuahy ma'e wanupe ihe nehe xe , azapo putar ikatuahy ma'e wanupe ihe nehe xe , ihewe wama'ereko awer hekuzaromo ihe nehe xe , i'i ihewe .
59001027	Faith	Nezewe i'i Tupàn zaneru a'e . — Pezekaiw katu kwarearer tu 'ym ma'e ihy 'ym ma'e wanehe nehe . Pezekaiw katu kuzàtàigwer tu 'ym ma'e ihy 'ym ma'e wanehe nehe no . Pezekaiw katu kuzà imen umàno ma'e kwer wanehe nehe no , ma'erahy ipuraraw mehe nehe , wanemetarer ihyk 'ym mehe nehe , i'i Tupàn zanewe . — Teko ko ywy rehe har a'e wà , Tupàn iàmàtyry'ymar a'e wà , aze ipurapo kar wer ikatu 'ym ma'e rehe peme a'e wà nehe , pezapo zo nehe , peruzar zo waze'eg nehe , i'i zanewe . — Aze peruzar ko heze'eg nehe , hemuawate katu putar pe nezewe azeharomoete nehe , i'i Tupàn zanewe .
51002004	Recommendation	A'e rupi amume'u ko ma'e peme ihe kury . Pezekaiw zo temu'emaw rehe nehe . Aze ipuràg eteahy waze'eg peme nehe , aze hemu'em nehe , pezekaiw zo wanehe nehe .
66005013	Description	Na'e ma'e ywak rehe har paw rupi a'e wà , ywy rehe har paw rupi a'e wà no , 'y pe har paw rupi a'e wà no , uzegar waiko a'e wà kury . Aenu wazegar mehe ihe . Zazegar zaiko kury , Tuwihaw henaw rehe har pe kury , Àràpuhàràna'yr zàwenugar pe kury . Ximume'u ikatu haw izupe nehe Ximume'u ikàgaw izupe nehe Ximume'u ipuràgaw izupe nehe Tuweharupi nehe , Awyze har rupi nehe , i'i waiko izupe wà , uzegar pà wà .
66008008	Description	Na'e amo Tupàn heko haw pe har upy uxi'àm a'e kury . Na'e ywy pehegwer uhua'u ma'e ywytyr zàwenugar ukaz ma'e a'e kury , u'ar kwaw pà yryhu pupe a'e kury . Yryhu iaikwer uzeapo ma'e huwykwer romo kury .
44007058	Violence	Weruzàn heraha katu pe tawhu waz wà . Uzypyrog iapiapi pà ita tetea'u pupe wà . Tuwihaw wanuwa rupi uze'eg ma'e kwer a'e wà , wezar ukamir amo kwàkwàmo Xawru her ma'e huwake wà .
45015011	Faith	Nezewe i'i amo ze'eg a'e no . — Peze'egatu Tupàn rehe nehe , zutew 'ym wà . Pemume'u ikatu haw izupe nehe , teko nànàn nehe no .
45011036	Faith	Ta'e Tupàn a'e xe , ma'e paw iapo har romo hekon a'e xe . Uzeupe tuwe uzapo a'e ma'e paw rupi a'e wà . Wazar romo hekon a'e . Omono ukàgaw wanupe , wamuigo kar pà ywy rehe . Teko paw a'e wà nehe , tuwe uze'egatu hehe tuweharupi a'e wà nehe , awyzeharupi a'e wà nehe no . Azeharomoete .
43001029	Faith	Iku'egwepe Zezuz ur Zuàw ipyr a'e kury . Wexak tur mehe a'e . Uze'eg teko wanupe . — Aikwez àràpuhàràna'yr zàwenugar teko wakatu 'ygwer i'okar a'e , i'i wanupe .
58011031	Description	A'e 'ar mehe mokoz zutew wixe Zeriko tawhu pe a'e wà , a'e pe har waneta haw wakàgaw hexak pà a'e wà . Taw pe har ipuruzuka wer a'e mokoz awa wanehe wà . Amo kuzàwyzài a'e , Ha'aw her ma'e a'e , upytywà a'e mokoz awa a'e wà , wamim pà teko wanuwi a'e wà . Amo ae 'ar mehe zutew a'e wà , uzàmàtyry'ym a'e taw pe har oho a'e wà . Uzuka taw pe har wà , ta'e taw pe har nuweruzar kwaw Tupàn ze'eg a'e wà xe , ( ta'e iro Tupàn pe a'e wà xe , ta'e uzapo iaiw ma'e Tupàn huwa rupi a'e wà xe ) . Nuzuka kwaw Haape wà , ta'e uzeruzar Tupàn rehe a'e xe .
43010010	Grace	Ma'e rehe imunar ma'e a'e , ur ma'e rehe imunar pà a'e , ma'e izuka pà a'e , ma'e imumaw pà a'e . Ihe azur ywy rehe ihe , a'e rupi teko wiko putar Tupàn pyr tuweharupi a'e wà nehe . Hurywete putar tuwe wà nehe , uzemumikahy 'ym pà wà nehe , ma'erahy ipuraraw 'ym pà wà nehe .
50003020	Faith	Nazaiko kwaw wazàwe zane . Zaiko putar ywate nehe . Zaiko ywate har romo . Ta'e zanepyro har Zanezar Zezuz Zaneruwihawete wiko a'e pe a'e xe . Xiàro izewyr àwàm zaiko zane .
45015007	Recommendation	Pezemono'ono'og pezeupeupe nehe , ta'e Zaneruwihawete pemono'ono'og uzeupe a'e xe . Nezewe pexak kar putar Tupàn ikàgaw ipuràgaw teko wanupe nehe .
44021024	Recommendation	Eho wanupi nehe ty . Ezemukatu kar Tupàn pe Moizez ze'eg rupi nehe , xaxeto pe nehe . Emono temetarer xaxeto pe wamukatu haw hekuzaromo nehe . Nezewe mehe upuner u'aw ipinaw rehe wà nehe . A'e rupi zutew nezewe i'i putar newe a'e wà nehe . — Kwa Pawru nuiko kwaw ze'eg kwehe arer heruzar 'ymar romo a'e , i'i putar newe wà nehe . — Azeharomoete weruzar Moizez ze'eg iko a'e , i'i putar newe wà nehe .
45004012	Faith	Uzekixi kar ma'e wanu ài hekon a'e . Nuiko kwaw wanu romo upirera'i imonohok awer rehe a'e . Uzeruzar Tupàn rehe uzekixi 'ym pà a'e wà . Àmàrààw uzeruzar Tupàn rehe upirera'i imonohok 'ym mehe a'e no . A'e rupi a'e teko wanu ài hekon a'e , zaneru ài hekon a'e no .
44001026	Description	Na'e omomor ita'i ywy rehe wà kury , Tupàn hemimutar hexak pà wà kury . Wexak Maxi nezewe wà . A'e rupi Maxi wiko amogwer 11 Zezuz hemimono karer wapyr a'e kury . ( Heta wi 12 a'e wà kury , izypy mehe arer zàwegatete a'e wà kury . )
45004007	Grace	Nezewe i'i Tawi ze'eg kwehe arer a'e . — Aze Tupàn heharaz teko ikatu 'ym ma'e wanemiapo kwer wi a'e nehe , aze umunàn wanuwi a'e nehe , a'e teko hurywete putar a'e wà nehe .
66011004	Description	A'e mokoz Tupàn ze'eg imume'u har a'e wà , mokoz ma'ywa 'yw ài wanekon a'e wà , mokoz tatainy ài wanekon a'e wà . Upu'àm putar oho ywy rehe har wazar huwa rupi wà nehe .
59004009	Recommendation	Pezemumikahy nehe . Pezai'o penemiapo kwer ikatu 'ym ma'e rehe nehe . Pepytu'u pepuka re nehe , pepytu'u penurywete re nehe , ta'e ikatu 'ym ma'e iapo har romo peiko xe , a'e teko uzeruzar katu 'ym ma'e wanupe .
64001011	Recommendation	Kaz hemyrypar heremiamutar . Aze amo uzapo ikatu 'ym ma'e oho iko a'e nehe , eiko zo izàwe nehe . Aze amo uzapo ikatuahy ma'e oho iko a'e nehe , eiko izàwe nehe . Aze amo uzapo ikatuahy ma'e oho iko a'e nehe , a'e mehe a'e awa wiko putar Tupàn hemiruze'eg romo a'e nehe . Ikatu 'ym ma'e iapo har wà , nukwaw kwaw Tupàn wà , nuiko kwaw hemiruze'eg romo wà .
45004011	Faith	Xo a'e re omonohok kar a'e . Imonohok 'ym mehe we , Àmàrààw uzeruzar Tupàn rehe , a'e rupi Tupàn umuawyze uzeupe a'e . — Ikatuahy ma'e romo ereiko heruwa rupi kury , ta'e erezeruzar herehe ne xe , i'i Tupàn izupe . Omonohok kar Àmàrààw upirera'i a'e re a'e , ta'e ipurexak kar wer Tupàn pe uzemuawyze haw rehe teko wanupe a'e xe . A'e rupi Àmàrààw a'e , Tupàn rehe uzeruzar ma'e wanu ài hekon a'e , ta'e izypy mehe uzeruzar hehe a'e xe . Upirera'i imonohok kar har wanu ài hekon a'e no , imonohok kar 'ymar wanu ài hekon a'e no . Aze amo uzeruzar Tupàn rehe a'e wà nehe , aze Tupàn umuawyze a'e teko a'e wà nehe , a'e teko wiko putar Àmàrààw izuapyr ài a'e wà nehe no .
45006007	Grace	Aze teko umàno a'e wà nehe , a'e mehe nupuner kwaw ikatu 'ym ma'e iapo haw rehe a'e wà nehe . Ta'e umàno ma'e kwer nuzapo pixik kwaw ma'e a'e wà xe . Zezuz umàno zanerehe a'e , a'e rupi ni amo nupuner kwaw ikatu 'ym ma'e iapo kar haw rehe zanewe a'e wà nehe kury .
47004010	Faith	Urumume'u Zezuz rehe ze'eg puràg oroho uruiko purupe ure . Imume'u mehe urupuraraw ma'erahy tetea'u Zezuz ài ure . Iàmàtyry'ymar uzuka Zezuz a'e wà . Nezewegatete ko 'ar rehe har ipuruzuka wer urerehe a'e wà no . A'e rupi — Uzapo Tupàn hemiapo putar haw oho waiko wà , Zezuz ài a'e wà , a'e rupi upuraraw ma'erahy oho waiko a'e wà no , izàwegatete a'e wà no , i'i teko wà , urerehe uze'eg pà wà .
50002021	Sin	Amogwer paw rupi a'e wà , uzehe zutyka'i uzekaiw waiko a'e wà , uzehe zutyka'i ima'enukwaw a'e wà . Nuzekaiw kwaw waiko Zezuz Zaneruwihawete rehe wà . Na'ima'enukwaw kwaw hemiruze'eg wanehe wà .
58011011	Faith	Tua'uete tuwe Àmàrààw . Nupuner kwaw upurumuzàgaw rehe . Uzeruzar Tupàn ze'eg rehe . A'e rupi upuner upurumuzàgaw rehe . Te Xar a'e , Àmàrààw hemireko a'e , ihya'uete tuwe a'e no . Nupuner kwaw umemyr haw rehe no . Imen uzeruzar Tupàn hemimume'u kwer rehe . A'e rupi imemyr kury .
43006039	Grace	Azekaiw katu teko heremiruze'eg wanehe ihe . A'e rupi nupytu'u kwaw herehe uzeruzar ire wà nehe . Ta'e nezewe hemur kar har uputar a'e xe . Pitàitàigatu heremiruze'eg umàno putar a'e wà nehe . Nupyta kwaw tywypaw pe wà nehe . Iahykaw rehe amugweraw wi kar putar paw rupi ihe wà nehe .
46008006	Faith	Pitài zo Tupànete a'e . Zaneru romo hekon . Ma'e paw iapo har romo hekon . Zaiko hemiapo putar haw iapo pà zane . Pitài zo Zanezar a'e no . Zezuz Zaneruwihawete Zanezar romo hekon a'e . Izypy mehe Tupàn uzapo kar ma'e paw izupe a'e . Zaiko putar tuweharupi Tupàn pyr nehe , ta'e Zezuz umàno zanerekuzaromo a'e xe .
52003006	Description	Na'e Ximot oho pepyr a'e . Uzewyr mehe umume'u peneko haw wà ihewe a'e . — Zezuz rehe uzeruzar ma'e Texaron pe har a'e wà , uzeruzar katu wiwi hehe a'e wà rihi . Uzamutar katu wiwi Tupàn a'e wà . Uzamutar katu wapi har wà no . Ima'enukwaw katu zanerehe wà no , ipurexak wer zanerehe wà no , i'i ihewe . — Azeharomoete zanepurexak wer wanehe zane no pa . Nezewegatete a'e wà no , ipurexak wer katu zanerehe a'e wà no , i'i Ximot ihewe .
60005004	Grace	Àràpuhàràn wamono'ogar a'e wà , uzekaiw katu weimaw wanehe a'e wà . Zaneruwihawete uzekaiw katu zanerehe a'e no . A'e rupi — Àràpuhàràn wanehe uzekaiw ma'e wanuwihaw , za'e izupe . Ur wi mehe umekuzar putar penemiapo kwer ikatu ma'e a'e nehe . Tuwihaw umunehew àkàg rehe har wà . Zezuz umur putar àkàg rehe har zàwenugar peme nehe , penemiapo kwer ikatu ma'e hekuzaromo nehe . Nukàzym pixik kwaw a'e heny haw izuwi a'e .
47003012	Faith	Ta'e xiàro Tupàn pyr zaneho àwàm zaiko zane xe . A'e rupi nazakyze kwaw puruwi , Zezuz rehe ze'egaw imume'u mehe .
61002012	Sin	Miar a'e wà , na'ima'enukwaw kwaw teko wanehe a'e wà . Umai'u e wà , uker e wà , umuzàg wa'ya'yr wà . Amo 'ar mehe xiuka i'u pà zane wà . Nezewegatete a'e upurumu'e mua'u ma'e a'e wà no . Nukwaw kwaw Tupàn wà . Uze'eg zemueteahy hehe wà . A'e rupi amo 'ar mehe Tupàn uzepyk putar wanehe nehe .
43012006	Sin	Zut nuzamutar kwaw ma'e hereko 'ymar a'e wà . Ma'e rehe imunar ma'e romo hekon . A'e rupi uze'eg nezewe . Zezuz hemetarer rehe uzekaiw ma'e romo hekon Zut a'e . Weraha temetarer hyru iko tuweharupi uzeupi wata mehe . Màràmàràn 'ar mehe o'ok amo uzeupe , hehe imunar pà .
62004016	Faith	Tupàn zaneamutar katu a'e . Xikwaw zaneamutar katu haw zane . Zazeruzar hehe no . Tupàn upuruamutar katu iko . Aze amo upuruamutar katu iko nehe , wiko putar Tupàn pyr nehe no . Tupàn wiko putar ipy'a pe a'e nehe no .
44011019	Description	A'e 'ar 'ym mehe Ete izuka re uzeruzar ma'e tetea'u uhàuhàz oho Zeruzarez wi a'e wà , ta'e a'e pe har ipuruzuka wer wanehe a'e wà xe . Amo oho Peni ywy rehe wà . Amo oho Xip ywy rehe wà , amo oho Àxioki taw pe wà no , Zezuz rehe ze'eg puràg imume'u pà zutew a'e pe har wanupe wà no .
54006006	Faith	Aze teko oho Tupàn hape rupi a'e wà nehe , a'e mehe hemetarer katu ma'e ài wanekon putar a'e wà nehe . Hurywete putar a'e wà nehe , ta'e Tupàn ikatu wera'u temetarer wi a'e xe .
66013007	Violence	Na'e uzàmàtyry'ym Tupàn hemiruze'eg a'e wà kury , wazuka pà a'e wà kury . Tupàn numupytu'u kar kwaw wàmàtyry'ym ire a'e . A'e mehe àzàguhu uzeapo tuwihaw romo kury , ta'e Tupàn numupytu'u kar kwaw a'e xe . Teko paw wanuwihaw romo hekon a'e 'ar mehe kury . Wiko tenetehar wanuwihaw romo . Wiko àwà wanuwihaw romo no . Wiko karaiw wanuwihaw romo no . Wiko amogwer teko wanuwihaw romo no . Ko ywy rehe har wanuwihaw romo hekon , amo ae ywy rehe har wanuwihaw romo hekon no , ywy nànàgatu har wanuwihaw romo hekon no . Wiko ze'egete rupi uze'eg ma'e wanuwihaw romo . Wiko àwà ze'eg rupi uze'eg ma'e wanuwihaw romo no . Wiko karaiw ze'eg rupi uze'eg ma'e wanuwihaw romo no . Wiko amo ae ze'eg rupi uze'eg ma'e wanuwihaw romo no . Wiko pàrànà wanuwihaw romo . Wiko izu ma'e wanuwihaw romo no . Wiko ipihun wewer ma'e wanuwihaw romo no . Wiko amo ae hexakaw zuawyawy ma'e wanuwihaw romo no . Teko paw wanuwihaw romo hekon a'e 'ar mehe .
60002020	Faith	Aze pezapo ikatu 'ym ma'e pezar wanupe nehe , aze a'e re pezar pepetek a'e wà nehe , Tupàn nuzapo kwaw ikatu ma'e peme nehe . Aze xo ikatuahy ma'e zo pezapo pezar wanupe nehe , aze a'e re pepetek wà nehe , a'e mehe Tupàn uzapo putar ikatu ma'e peme nehe , pemurywete kar pà nehe .
58009015	Grace	Zaneruwihawete Zezuz a'e , ze'eg ipyahu ma'e izar romo hekon a'e , a'e rupi uze'eg Tupàn pe zanerekuzaromo a'e . A'e rupi Tupàn umur putar ikatu ma'e zanewe nehe . Zaiko heminozgwer romo zane . — Amono putar ikatuahy ma'e hereminoz wanupe nehe , i'i tuwe Tupàn . Umur putar a'e wemimume'u kwer zanewe nehe , ta'e Zezuz umàno zanerekuzaromo a'e xe . A'e rupi Tupàn upyro teko a'e wà , wanemiapo kwer ikatu 'ym ma'e wi a'e wà . Kwehe mehe teko uzapo a'e ikatu 'ym ma'e a'e wà , ze'eg kwehe arer rupi oho mehe a'e wà .
45006001	Sin	Tupàn zanepuhareko a'e , a'e rupi uzapo ikatu ma'e iko zanewe a'e . Aipo xiapo wi wi putar ikatu 'ym ma'e zane nehe , Tupàn purupuhareko haw hexak kar pà teko wanupe zane nehe .
49005004	Recommendation	Peze'egaiwete zo nehe . Peze'eg zo ma'e kwaw par 'ym ài nehe . Peze'eg urywahy e zo ikatu 'ymaw rehe nehe . Aze pezapo nezewe nehe , na'ikatu kwaw peneko haw nehe . Penemiapo kwer na'ipuràg kwaw Tupàn huwa rupi nehe . Aze peze'egatu Tupàn pe nehe , ikatu haw imume'u pà izupe nehe , ikatu wera'u nezewe mehe nehe .
66006008	Violence	Na'e aexak kawaru itawa ma'e ihe kury . Amo awa iku'az hin a'e . Màno haw a'e awa her romo a'e . Amo ma'e oho haikweromo a'e no . Umàno ma'e kwer waneko haw a'e ma'e her romo a'e . Tupàn omono ukàgaw wanupe a'e no . A'e rupi oho amo ywy rehe a'e wà kury . Uzàmàtyry'ym kar teko a'e ywy rehe har amo ae teko a'e ywy rehe har wanupe wà kury . Umumaw wanemi'u oho wà no . A'e rupi teko a'e ywy rehe har ima'uhez wà . A'e kawaru ku'az har umuma'eahy kar a'e pe har a'e wà no . Omono kar miar hehaite ma'e a'e pe wà no . Miar u'u teko a'e pe har a'e wà .
45004016	Faith	Tupàn umume'u ko ywy rehe har waneruze'eg àwàm paw Àmàrààw pe a'e , ta'e Àmàrààw uzeruzar katu hehe a'e xe . A'e rupi izuapyapyr a'e wà , wiko putar ko ywy rehe har wanuwihaw romo a'e wà nehe no . Aze mo amo uzeruzar katu ze'eg kwehe arer rehe a'e wà , a'e mehe mo wiko mo uzeruzar ma'e ài a'e wà , wiko mo Àmàrààw zàwenugar romo a'e wà . Tupàn umur e putar ywy nànàn uzeruzar ma'e wanupe a'e nehe . Ta'e Àmàrààw zaneru ài hekon zanezeruzar haw rehe a'e xe , zanewe paw rupi a'e xe .
44028018	Description	Upuranu tuwihaw Hom pe har herehe wà . Ipurumuhem kar wer zepe herehe zemunehew paw wi wà . Ta'e nuexak kwaw ikatu 'ymaw herehe a'e wà xe . A'e rupi na'ipuruzuka wer kwaw herehe wà .
45009016	Grace	— A'e awa uzapo ikatu ma'e , a'e rupi apuhareko ihe , ni'i kwaw purupe . Upuhareko e amo wemimutar rupi a'e .
46010008	Sin	Ikatu 'ym ma'e uzapo wà . Amo uker oho wemireko 'ym wapuhe wà , umen 'ym wapuhe wà . A'e 'ar mehe umàno teko tetea'u a'e pe wà , ikatu 'ym ma'e wemiapo kwer rehe wà . ( Umàno 23.000 teko a'e pe pitài 'ar mehe wà . ) Moz uxi'u teko tetea'u a'e wà . A'e rupi umàno a'e teko a'e wà . Tuwe naxiapo kwaw wanemiapo kwer zàwenugar zane nehe .
45007023	Sin	Napuner kwaw heruzar haw rehe . Xo ikatu 'ym ma'e zo azapo ihe . Ikatu 'ym ma'e iapo haw a'e , nuzawy kwaw zemunehew paw ihewe a'e . Napuner kwaw hehemaw rehe izuwi . Hezar romo hekon .
58006001	Faith	A'e rupi pezemu'e katu Tupàn ze'eg rehe nehe . Peiko awa itua'u ma'e ài nehe , kuzà ihya'u ma'e ài nehe . Izypy mehe pezemu'e Zaneruwihawete rehe ze'eg zawaiw 'ym ma'e rehe . Pekwaw katu a'e ze'eg kury . Pezemu'e ze'eg zawaiw katu wera'u ma'e rehe nehe kury . Pezapo e ma'e peiko kury . Tupàn nuzapo kar kwaw a'e ma'e iko ko 'ar rehe a'e kury . Izypy mehe — Pezeruzar Tupàn rehe nehe , uru'e peme . Pezeruzar peiko hehe kury . Nuru'e wi kwaw peme nehe kury .
46016011	Recommendation	Tuwe ni amo pepyr har nuze'eg zemueteahy kwaw hehe wà nehe . Pepytywàgatu nehe . A'e rupi upuner wata wi haw rehe amo taw pe nehe no , pekatu haw ikwaw pà nehe no . A'e rupi uzewyr putar ihewe nehe . Ihe ihe , herywyr wà no , uruàro izewyr àwàm uruiko ure .
59002014	Faith	Herywyr wà . — Azeruzar katu Tupàn rehe ihe , aze amo i'i nehe , aze a'e re nuweruzar kwaw Tupàn ze'eg nehe , aze uzapo ikatu 'ym ma'e amogwer wanupe nehe , hemu'em ma'e romo hekon a'e nehe . Nuiko kwaw Tupàn hemiruze'eg azeharomoete har romo . Tupàn nupyro kwaw agwer uzeruzar mua'u ma'e a'e wà nehe , tatahu wi a'e wà nehe .
43007025	Description	Amo teko Zeruzarez tawhu pe har i'i uzeupeupe wà kury . — Kwa , tuwihaw ipuruzuka wer kwez awa rehe a'e wà .
43020022	Faith	Nezewe uze'eg ire uzupy urerehe a'e kury . — Herekwe Puràg wixe putar pepy'a pe a'e nehe kury . Wiko putar peinuromo nehe no , i'i urewe .
45010003	Sin	Ta'e nukwaw kwaw Tupàn ipurumuawyze haw wà xe . Oho zepe wape rupi wà , uzeagaw pà uzemukatu pà nezewe wà . Noho tuwe kwaw Tupàn hape rupi wà , nukwaw kwaw Tupàn purumuawyze haw wà .
62005010	Faith	Tupàn ta'yr rehe uzeruzar ma'e wereko a'e ze'eg upy'a pe a'e wà . Tupàn rehe uzeruzar 'ym ma'e a'e wà , wereko amo ae ze'eg upy'a pe a'e wà . — Tupàn hemu'em a'e , u'e ma'e ài wanekon a'e wà , ta'e nuzeruzar kwaw ta'yr rehe ze'egaw rehe a'e wà xe . Tupàn umume'u a'e ze'eg zanepy'a pe .
43014012	Faith	Azeharomoete ko heze'eg ihe . Herehe uzeruzar ma'e uzapo putar ma'e hezàwegatete a'e wà nehe . Upurumupytuhegatu kar wera'u putar ihewi a'e wà nehe , ta'e aha putar heru ipyr ihe nehe xe .
56002009	Recommendation	Eze'eg nezewe uma'ereko e ma'e wanupe nehe , aze uma'ereko e amo pe wà nehe . — Pezapo ma'e peho peiko pezar waze'eg heruzar pà nehe , ere wanupe nehe . — Pema'ereko katu wanupe nehe , wamuryw kar pà nehe , ere wanupe nehe . Aze uzapo kar ma'e peme wà nehe , peze'eg zo nezewe , — Nazapo kwaw a'e ma'e neremiapo karer ihe nehe , peze zo wanupe nehe .
58012015	Recommendation	Tupàn upurupuhareko a'e . A'e rupi upurupyro ikatu 'ym ma'e wi . Pezewyr zo izuwi nehe . Pezypyrog wi zo ikatu 'ym ma'e iapo pà nehe . Aze teko u'u ka'a iaiw ma'e wemi'u inuromo wà nehe , ima'eahy putar wà nehe . Nezewegatete aze amo uzeruzar ma'e uzypyrog zuapyr wi ikatu 'ym ma'e iapo pà nehe , aze ru'u amogwer uzeruzar ma'e uzapo putar ikatu 'ym ma'e izàwe a'e wà nehe no .
54003007	Recommendation	Uzeruzar ma'e waneruze'egar a'e nehe , tuwe ikatu amogwer wanuwa rupi a'e nehe , uzeruzar 'ym ma'e wanuwa rupi a'e nehe no . — Kwa , ikatuahy kwez awa a'e , tuwe i'i uzeupe wà nehe , hehe uze'eg pà wà nehe . — Na'ikatu kwaw , aze i'i uzeruzar 'ym ma'e izupe wà nehe , a'e mehe , tuwe a'e awa nueruze'eg kwaw amogwer a'e wà nehe . Ta'e amo uzeruzar 'ym ma'e a'e wà xe , ukwaw a'e awa ikatu 'ymaw a'e wà xe . Ta'e aze mo upureruze'eg , a'e mehe mo Zurupari umuaiw kar mo ipureruze'egaw izupe a'e .
49004007	Grace	Zaneruwihawete umur ukàgaw uzeruzar ma'e wanupe a'e , ikatu ma'e iapo kar pà wanupe pitàitàigatu a'e . Wemiapo putar haw uzapo kar wanupe . Uzapo kar amo ma'e amo pe . Uzapo kar amo ae ma'e amo ae pe no . Pitàitàigatu uzapo ma'e Zaneruwihawete hemimutar rupi wà .
66016003	Description	Na'e amo Tupàn heko haw pe har uzakook ukawaw por oho ywy rehe . Na'e 'y ywy rehe har uzeapo umàno ma'e kwer huwykwer ài kury . Ma'e yryhu rehe har umàno paw rupi katete a'e wà kury .
49006006	Recommendation	Aze ume'e waiko penehe wà nehe , pema'ereko katu peiko nehe . Aze nume'e kwaw waiko penehe wà nehe , pema'ereko a'e rupi katete nehe no . — Ama'ereko katu putar nehe . A'e mehe hekatu putar hezar wanupe nehe , peze zo nehe . Pema'ereko katu tuwe nehe . Tuwe pepy'a ipurapo wer tuwe Tupàn hemimutar rehe nehe , ta'e Zaneruwihawete pe uma'ereko ma'e romo peiko pe no xe .
60003016	Recommendation	Imume'u mehe peze'eg ahyahy zo wanupe nehe . Pemuwete pe wà nehe , wanupe peze'eg mehe pe wà nehe . Pezapo zo ikatu 'ym ma'e nehe . A'e mehe , aze amo uze'eg zemueteahy penehe wà nehe , a'e re imaranugar putar uze'eg zemueteahy re wà nehe . — Zezuz tuwihawete hemiruze'eg romo wanekon wà . Xo ikatu ma'e uzapo wà , i'i putar peme wà nehe .
43006040	Faith	Tupàn ta'yr romo aiko ihe . Aze amo herexak a'e nehe , aze uzeruzar herehe a'e nehe , wiko putar tuweharupi Tupàn pyr a'e nehe , ta'e nezewe haw Tupàn uputar a'e xe . Amugweraw wi kar putar a'e uzeruzar ma'e ihe wà nehe , iahykaw rehe ihe wà nehe , wamuigo wi kar pà ihe wà nehe .
44012023	Violence	A'e 'ar mehe we Tupàn heko haw pe har umuma'eahy kar Ero wà a'e kury , ta'e numuwete kwaw Tupàn a'e xe , ta'e uzemuigo kar Tupàn romo a'e xe . — Naiko kwaw Tupàn romo ihe pa , awa romo tuwe aiko ihe pa , ni'i kwaw teko wanupe . Ima'eahy tuwe Ero kury . Waxaaxaw amirikur hetekwer a'e wà kury . Umàno na'arewahy kury .
47001003	Grace	Tupàn a'e , Zanezar Zezuz Zaneruwihawete tu romo hekon a'e . Zanepuhareko katu zaneru ài a'e . Upurupytywàgatu a'e no . A'e rupi — Nekatuahy urewe ne Tupàn , a'e izupe tuweharupi ihe . Peze'eg nezewe izupe tuweharupi nehe no .
54001006	Sin	Amo teko nepyr har a'e wà kury , noho kwaw a'e heze'eg rupi a'e wà kury . Uze'eg e waiko uzeupeupe wà .
45001016	Faith	Nahemaranugar kwaw puruwi Tupàn ze'eg puràg imume'u mehe ihe , ta'e Tupàn ikàgaw a'e xe , ta'e upyro putar teko uzehe uzeruzar ma'e ràm a'e wà nehe xe , tatahu wi a'e wà nehe xe . ( Zutew ràgypy wenu putar ize'eg a'e wà nehe , a'e re zutew 'ym wenu putar a'e wà nehe no . ) Tupàn upyro putar wyzài uze'eg rehe uzeruzar ma'e a'e wà nehe . Upyro putar tatahu wi ikatu 'ym ma'e wi a'e wà nehe .
46003011	Description	Ta'e Tupàn a'e xe , umuigo kar Zezuz Zaneruwihawete ita tàpuz iwy pe har romo a'e xe . Naheta kwaw amo . Aze mo heta amo ita , a'e mehe mo Tupàn nuiko iwer mo izar romo a'e .
49005033	Recommendation	Uze'eg iko penehe a'e no . Tuwe awa kwer uzamutar katu wemireko pitàitàigatu wà nehe , uzeamutar katu haw ài wà nehe . Tuwe kuzàgwer uzeruze'eg umen wanehe wà nehe no , pitàitàigatu wà nehe no .
51002013	Grace	Izypy mehe peiko umàno ma'e kwer ài , ta'e pezapo ikatu 'ym ma'e peiko xe , ta'e napeiko kwaw zutew romo xe , ta'e napereko kwaw ze'eg kwehe arer xe . Ko 'ar rehe Tupàn pemuigo kar ukweraw wi ma'e kwer ài Zaneruwihawete inuromo kury . Tupàn heharaz ikatu 'ym ma'e zaneremiapo kwer wi , imunàn pà paw rupi .
54004014	Recommendation	Amo 'ar mehe uzeruzar ma'e waneruze'egar a'e wà , opokok neàkàg rehe a'e wà . A'e 'ar mehe we Tupàn ze'eg imume'u har a'e wà no , nezewe uze'eg newe a'e wà no . — Tupàn umur ukàgaw kwez newe a'e kury , nemuma'ereko kar pà uzeupe a'e kury , i'i newe wà . Ihe a'e newe ihe kury . — Epytu'u zo izupe nema'ereko re nehe ty , a'e newe kury .
66021001	Description	Na'e aexak ywak ipyahu ma'e ywy ipyahu ma'e ihe kury . Ywak kwehe arer ywy kwehe arer ukàzym a'e wà , ukàzym yryhu no .
52005016	Recommendation	Penurywete tuweharupi nehe no .
66009006	Description	A'e 'ar rehe nehe , teko imàno wer zepe wà nehe . Nupuner kwaw umàno haw rehe wà nehe . — Tuwe urumàno nehe , i'i putar zepe wà nehe . Wamàno haw uhem putar oho wanuwi nehe .
52004014	Faith	Zezuz a'e , ukweraw umàno haw wi a'e . Zazeruzar ikweraw pawer rehe . Tupàn a'e nehe , umuzewyr kar putar Zezuz ko ywy rehe a'e nehe . Umuzewyr kar putar umàno ma'e kwer a'e wà nehe no , Zezuz rehe uzeruzar ma'e umàno ma'e kwer ukweraw wi ma'e kwer a'e wà nehe . Zazeruzar ko ze'eg rehe paw rupi zane . Xiàro ko ma'e paw rupi zane .
62004015	Faith	— Zezuz Tupàn ta'yr romo hekon a'e , aze amo teko i'i nehe , a'e teko wereko Tupàn upy'a pe nehe . Wiko putar Tupàn pyr nehe no .
49004022	Recommendation	Pezapo wi wi zo penemiapo kwer kwehe arer ikatu 'ym ma'e nehe . Pepy'a pe pema'enukwaw pawer kwehe arer a'e , uzapo kar ikatu 'ym ma'e peme tuweharupi a'e . Pepuir izuwi nehe kury . Ta'e pemuaiw iko a'e xe . Ta'e hemu'em peme a'e xe , ikatu 'ym ma'e iapo kar pà peme a'e xe . — Aze erezapo ikatu 'ym ma'e nehe , nerurywete putar nehe , i'i mua'u iko newe .
43010009	Grace	Ihe aiko a'e uken zàwenugar romo ihe . Àràpuhàràn wixe uken rupi wà , uhem oho hupi wà no , wemi'u ràm hekar pà wà . Amo nuzuka kwaw a'e àràpuhàràn wazemono'ogaw pe waneko mehe a'e wà . Nezewegatete ni amo nomono kar kwaw herehe uzeruzar ma'e tatahu pe a'e wà nehe no .
58011037	Violence	Uzapizapi amo ita tetea'u pupe wà no , wazuka pà wà no . Ukixi amo wà no , te upei'ài'àg wanetekwer wà no . Uzuka amo takihepuku pupe wà no . Amo wata waiko Àràpuhàràn pirer imunehew pà uzehe wà , ta'e naheta kwaw kamir hekuzar katu ma'e wanupe wà xe . Ma'e hereko 'ymar romo wanekon wà . Teko upuraraw kar ma'erahy wanupe wà . Uzapo ikatu 'ym ma'e wanupe wà .
62002029	Faith	Zaneruwihawete ikatuahy . Nuzapo pixik kwaw ikatu 'ym ma'e . Pekwaw ikatu haw . Aze amo uzapo ikatu ma'e oho iko a'e nehe , ipurumuzàg ài hekon putar a'e nehe . Pekwaw ko ma'e .
44013047	Grace	Ta'e ko ze'eg Zanezar umume'u zanewe kwehe mehe a'e xe . — Peiko tatainy ài zutew 'ym wanupe nehe . Pemume'u ze'eg puràg taw nànàn nehe , A'e mehe apyro putar ihe wà nehe , i'i a'e ze'eg kwehe arer a'e , i'i Pawru wanupe wà .
47004002	Faith	Urupytu'u ikatu 'ym ma'e iapo re paw rupi ure . Nuruzapo kwaw ma'e purumumaranugar kar haw ure . Nuruzapo kwaw ikatu 'ym ma'e teko wanuwa rupi 'ym . Na'ureremu'em kwaw ure . Aze urumume'u amo ma'e nehe , nuruzapo kwaw amo ae ma'e nehe , teko wanuwa rupi 'ym nehe . Nurumume'u kwaw Tupàn ze'eg 'ym ure . Ize'eg azeharomoete har nuzawy kwaw tatainy a'e . Uruiko tuwe a'e tatainy inuromo ure . Uruiko tuwe Tupàn huwa rupi ure no . Urerexak iko a'e . Xo ikatuahy ma'e uruzapo uruiko . A'e rupi teko ukwaw putar urereko haw a'e wà nehe . — Ikatu 'ym ma'e iapo har a'e wà , ni'i kwaw ni amo urewe wà . Ni amo nuze'eg kwaw nezewe urewe wà .
44002033	Description	A'e re Tupàn umuzeupir kar wa'yr uzepyr a'e , imuapyk kar pà uzeake a'e , wawyze har rehe a'e . Ta'e Tuwihawete romo hekon a'e kury xe . Tupàn omono Wekwe Puràg izupe a'e no , ta'e a'e 'ym mehe we umume'u tuwe imono àwàm a'e xe . Umur tuwe Wekwe kwez zanewe no . Pexak peiko kury . Peinu peiko no .
51003010	Recommendation	Ipyahu ma'e romo peiko kury . Tupàn zaneapo har a'e , tuweharupi peapo wiwi iko ikatu ma'e romo a'e , uzezàwenugar romo a'e . A'e rupi tuweharupi pekwaw katu wera'u peapo har kury .
43011004	Faith	Henu mehe uze'eg Zezuz a'e pe har wanupe . — Arazar ima'eahy a'e . Umàno re nupyta kwaw tywypaw pe a'e nehe , Tupàn umur putar ukàgaw ihewe a'e nehe . A'e mehe amugweraw kar putar ihe nehe . A'e mehe teko umume'u katu putar Tupàn ikàgaw a'e wà nehe . — Azeharomoete Tupàn ta'yr ikatuahy a'e , ikàg tuwe a'e , i'i putar izupe wà nehe .
45001017	Faith	Ta'e Tupàn ze'eg kwehe arer nezewe i'i a'e xe . — Aze teko uzeruzar herehe a'e wà nehe , ikatu 'ym ma'e iapo 'ymar ài amuigo kar a'e teko heruwa rupi ihe wà nehe . Amuawyze putar hezeupe ihe wà nehe , wamukatu pà hezeupe ihe wà nehe . Aze amuawyze ihe wà nehe , a'e mehe wiko putar hepyr tuweharupi a'e wà nehe , i'i Tupàn ze'eg kwehe arer pape rehe imuapyk pyrer .
43019017	Description	Weraha kar ywyra kanetar izupe pe rupi wà . Te uhem oho amo ae katu haw pe wà . Àkàgàpe kwer a'e pe her romo a'e . ( Kokota , i'i a'e her Zutew waze'eg rupi . )
45012006	Faith	Uzapo kar Tupàn amo ma'e iko zanewe pitàitàigatu a'e . Umur ukàgaw iko zanewe , a'e ma'e iapo kar pà zanewe . Aze umur ukàgaw uhua'u ma'e newe nehe , ezapo tuwe ma'e tetea'u izupe nehe . Aze umur ukàgaw pixika'i ma'e newe nehe , ezapo ma'e a'e ikàgaw pixika'i ma'e pupe nehe . Aze nemuigo kar uze'eg imume'u har romo nehe , emume'u ize'eg eho iko ikàgaw newe imur pyrer rupi nehe . Zanemuzeruzar kar uzehe a'e . Tupàn umur uzehe zanezeruzar haw zanewe a'e .
66004007	Description	Wikuwe ma'e ipy nuzawy kwaw zawaruhu a'e . Amo wikuwe ma'e nuzawy kwaw tapi'aka'yr a'e . Amo wikuwe ma'e huwa nuzawy kwaw awa huwa a'e . Amo wikuwe ma'e nuzawy kwaw wiràhu uwewe ma'e a'e .
49005015	Recommendation	A'e rupi peme'egatu peneko haw rehe nehe . Aipo peiko ikatu ma'e iapo har romo . Peiko zo Tupàn kwaw 'ymar ài nehe . Peiko Tupàn kwaw par romo nehe .
45010012	Grace	Tupàn a'e , zutew wazar romo hekon a'e . Zutew 'ym wazar romo hekon a'e no . Teko paw wazar romo hekon a'e . Uzuawygatu izupe paw rupi a'e wà . Aze amo wenoz ma'e izupe a'e nehe , Tupàn uzapo putar ikatuahy ma'e izupe a'e nehe , henoz tar pe a'e nehe . Uzapo putar ikatuahy ma'e uzeruzar ma'e nànàn nehe .
45010004	Faith	Ta'e Tupàn umumaw ze'eg kwehe arer rupi teko iho haw a'e xe . Ko 'ar rehe kury , xo Tupàn ta'yr rehe uzeruzar ma'e zo umuawyze uzeupe wà kury .
50004006	Recommendation	Pekyze zo ma'e uzeapo ma'e ràm wi nehe . Tuweharupi Tupàn pe peze'eg mehe nehe , penoz ma'e penemimutar izupe nehe . Ma'e henoz mehe , — O , nekatuahy ne , Tupàn , peze izupe nehe .
46010006	Faith	Tuwe zazemu'e a'e ma'e rehe paw rupi zane nehe kury . A'e rupi nazanepurapo wer kwaw ikatu 'ym ma'e rehe nehe . Nazaiko kwaw zaneipy wazàwe nehe .
66009002	Description	Na'e zahytata uwàpytymawok ywykwaruhu kury . Uhem tàtàxin a'e wi a'e kury . Nuzawy kwaw tatahu . Tàtàxin umupihun kar kwarahy . Umupihun kar ywytu no .
52004006	Recommendation	Tuwe awa nupyhyk kwaw amo ae awa hemireko izuwi a'e nehe . Ta'e na'ikatu pixik kwaw nezewe haw Tupàn pe xe . Amo 'ar mehe urumume'u ko ze'eg peme ure . — Aze teko uzapo agwer ikatu 'ym ma'e a'e wà nehe , a'e mehe Tupàn uzepyk putar wanehe a'e nehe , uru'e peme . Azeharomoete a'e ze'eg .
47005017	Faith	Aze teko uzemono'og Zaneruwihawete inuromo a'e wà nehe , teko ipyahu ma'e romo wanekon putar a'e wà nehe . Upytu'u putar ikatu 'ym ma'e iapo re wà nehe , ta'e waneko awer kwehe arer upaw putar a'e nehe xe . Ipyahu ma'e uhem putar wà wanupe nehe kury . Ipytu'u wer ikatu 'ym ma'e iapo re wà nehe .
43005020	Faith	Ta'e heru heamutar katu a'e xe . Wexak kar wemiapo kwer ihewe paw rupi a'e . Amo ae wemiapo ràm zawaiw katu wera'u ma'e wexak kar putar ihewe nehe no . — Ezapo agwer ma'e ne nehe no , i'i ihewe a'e . A'e rupi pepytuhegatu putar heremiapo ràm hexak pà nehe .
49004028	Recommendation	A'e ma'e rehe imunar ma'e a'e wà nehe kury , pemupytu'u kar wamunar ire ma'e rehe pe wà nehe kury . Tuwe uzypyrog uma'ereko pà wà nehe . Tuwe nezewe omono'og wemi'u ràm uma'e ràm hekuzar wà nehe . A'e rupi a'e ae upuner ma'e hereko 'ymar wapytywà haw rehe a'e wà nehe no .
57001022	Recommendation	Ezapokatu nepyr heker àwàm nehe . Ta'e Tupàn hemuhem kar putar zemunehew paw wi a'e nehe xe , hemono kar pà nepyr a'e nehe xe , ta'e nezewe haw erenoz izupe no xe .
58013009	Recommendation	Teko umume'u putar amo ae ze'eg wà peme a'e wà nehe , Tupàn ze'eg azeharomoete har imume'u 'ym pà peme a'e wà nehe . Peruzar zo waze'eg nehe . Ipurawy kar wer Tupàn hape rehe peme wà . Pezekaiw zo waze'eg rehe nehe . Tupàn zanepuhareko a'e , a'e rupi umukàg zanepy'a a'e . Ikatuahy nezewe haw zanewe . Ze'eg kwehe arer umuzekwaku kar teko temi'u tetea'u rehe a'e wà . Aze xiruzar wi wi ze'eg kwehe arer nehe , naximukàg kwaw zanepy'a nezewe mehe . Ze'eg kwehe arer heruzar har a'e wà , ma'e tetea'u rehe uzekwaku ma'e romo wanekon a'e wà . Na'ikàg wera'u kwaw uzeruzar haw rehe wà , a'e ma'e rehe uzekwaku re wà .
52005012	Recommendation	Herywyr wà , hereinyr wà . Uruzapo kar putar ko ma'e peme ure nehe kury . — Pemuwete katu Tupàn ze'eg imume'u har pepyr uma'ereko ma'e pe wà nehe . Ta'e Tupàn wexaexak a'e wà xe , peneruze'egar romo a'e wà xe , pemu'e kar pà wanupe a'e wà xe .
43009022	Description	Tu a'e , ihy a'e no , nezewe i'i wanupe a'e wà , ta'e ukyze Zutew wanuwihaw wanuwi a'e wà xe . Ta'e tuwihaw nezewe uze'eg teko wanupe a'e wà xe . — Zezuz Tuwihawete Purupyro Ma'e romo hekon a'e , aze amo i'i a'e nehe , oromono kar putar a'e teko Tupàn pe zemono'ogaw wi ure nehe , i'i teko wanupe a'e wà .
50003003	Faith	Izypy mehe aze awa heko wer Tupàn hemiruze'eg romo a'e , omonohok kar upirera'i a'e . Ko 'ar rehe nan kwaw nezewe kury . Ko 'ar rehe aze ximuwete katu tuwe Tupàn zane nehe , zanepy'a pe zane nehe , a'e mehe zaiko putar hemiruze'eg romo zane nehe . Zaneruwihawete Zezuz umàno zanerekuzaromo . Zanerurywete a'e rupi zane , imàno awer imume'u pà teko wanupe zane . Nazapuner kwaw ma'e iapo haw rehe zanezepyro pà tatahu wi . Nazapuner kwaw nezewe zaneze'egaw rehe . — O , aze amonohok kar hepirera'i ihe nehe , Tupàn hepyro putar tatahu wi a'e nehe , nazapuner kwaw zane'e haw rehe kury .
62003023	Faith	Nezewe i'i Tupàn zanewe a'e kury , wemiapo putar haw iapo kar pà zanewe a'e kury . — Pezeruzar katu hera'yr Zezuz penuwihawete rehe nehe . Pezeamutamutar katu nehe no , ta'e hera'yr Zezuz uzapo kar nezewe haw peme a'e no xe , i'i Tupàn zanewe kury .
66013011	Description	Na'e aexak amo ae àzàguhu hehaite ma'e ihe kury , ywy wi ihem mehe ihe kury . Mokoz i'ak a'e . I'ak nuzawy kwaw Àràpuhàràna'yr i'ak . Ize'eg nuzawy kwaw mozuhu ize'eg .
46014020	Recommendation	Peiko zo kwarer ài nehe , herywyr wà . Kwarearer nukwaw katu kwaw Tupàn ze'eg wà . Nukwaw katu kwaw Tupàn hemiapo putar haw wà . Xo ikatu 'ym ma'e wi petyrykaw rehe peiko kwarer ài nehe . Kwarearer nuwata kwaw ikatu 'ym ma'e rehe ipurapo wer pà wà . Tupàn ze'eg rehe pema'enukwaw mehe peiko awa tua'u ma'e ài nehe .
59005013	Recommendation	Aze amo pepyr har upuraraw ma'erahy iko nehe , tuwe uze'eg Tupàn pe nehe . Aze amo hurywete nehe , tuwe uzegar Tupàn pe nehe , ikatu haw imume'u pà izupe nehe .
58012012	Recommendation	Aze awa nahuhàg kwaw nehe , uzemumikahy putar a'e nehe . Peiko zo nezewe nehe . Pekàg tuwe pezeruzar haw rehe . Penurywete nehe .
60001017	Recommendation	Aze peze'eg Tupàn pe nehe , — Heru , peze izupe nehe . Aze amo uzapo ikatu 'ym ma'e nehe , Tupàn umume'u putar hemiapo kwer a'e nehe . Pitàitàigatu teko wanemiapo kwer umume'u putar nehe . — Namume'u kwaw neremiapo kwer nehe , ni'i kwaw amo pe . A'e rupi , ko ywy rehe peneko mehe pemuwete katu Tupàn nehe .
58010036	Recommendation	Tupàn umume'u ikatu ma'e peme wemimur ràm a'e . Aze napepytu'u kwaw hehe pezeruzar ire nehe , a'e mehe pezapo wi wi putar hemiapo putar haw nehe . A'e mehe Tupàn umur putar tuwe a'e wemimume'u kwer peme a'e nehe .
58011001	Faith	Zazeruzar Zezuz rehe zane . A'e rupi xikwaw tuwe tatahu wi zanepyro àwàm zane . Xikwaw tuwe Tupàn pyr zaneho àwàm . Naxixak kwaw heko haw kury . Xikwaw a'e pe zaneho àwàm .
49004017	Recommendation	A'e rupi nezewe a'e peme Zanezar her rehe ihe nehe . Peiko zo hehe uzeruzar 'ym ma'e wazàwe nehe . Na'ima'enukwaw kwaw ikatu ma'e rehe a'e wà .
51002016	Recommendation	A'e rupi amo uze'eg putar nezewe peme wà nehe . — Pe'u ko ma'e nehe , pezekwaku kwez ma'e rehe nehe , pepytu'u ko 'ar rehe , pepytu'u zo kwez 'ar mehe nehe , pezapo mai'u haw zahy ipyahu mehe nehe , pezapo zo wyzài ma'e mytu'u haw 'ar mehe nehe , aze i'i peme wà nehe , pezekaiw zo waze'eg rehe nehe . Peruzar zo waze'eg nehe .
66007015	Faith	— A'e rupi upu'àm Tupàn henaw henataromo a'e wà kury . Weruzar ize'eg hàpuzuhu pupe wà , pyhaw wà , 'aromo wà no , i'i ihewe . — Tuwihaw henaw rehe har a'e nehe , umuigo kar putar a'e teko uzepyr a'e wà nehe , ikatu 'ymaw wi wapyro pà ukàgaw pupe a'e wà nehe , i'i ihewe .
44020010	Description	Pawru wezyw a'e tàpuz wi izupe no . Uzemomor kwàkwàmo i'aromo iàzuwàn pà . — Pezemumikahy zo hehe ty wà , ta'e wikuwe a'e xe , i'i a'e pe har wanupe . Azeharomoete ukweraw wi tuwe a'e .
55002010	Faith	Tupàn wexaexak amo teko a'e wà . Upyro putar a'e teko a'e wà nehe kury . Ta'e Zaneruwihawete Zezuz umàno wanekuzar romo a'e xe . A'e rupi hemixamixak kwer a'e wà nehe , wiko putar tuweharupi a'e wà nehe , Zezuz ikatu haw ikàgaw hereko pà a'e wà nehe . A'e rupi apuraraw ko ma'erahy teko ko 'ar rehe ihe kury .
60005014	Recommendation	— Nekatu pa , peze pezeupeupe nehe , — Nekatu ma , peze pezeupe nehe . Ta'e pezeamutamutar katu peiko xe , ta'e pezamutar katu Zaneruwihawete Zezuz pe no xe , ta'e peamutar katu a'e no xe . Tuwe Tupàn pemupytu'u kar ma'e wi pekyze re nehe , ta'e Zaneruwihawete hemiruze'eg romo peiko pe no xe . Upaw kury . Pet .
49005021	Recommendation	Pe pitàitàigatu pe nehe , peiko wera'u zo amogwer wanuwi nehe . Tuwe pepurapo wer ikatu ma'e rehe amogwer wanupe nehe . Ta'e pemuwete katu Zaneruwihawete xe .
61003017	Recommendation	Hemyrypar heremiamutar wà . Pekwaw ko ma'e . A'e rupi peme'egatu nehe . A'e rupi aze a'e purumu'e ma'e ur pepyr wà nehe , pezeruzar zo wanemu'emaw rehe nehe . A'e rupi napezypyrog wi kwaw ikatu 'ym ma'e iapo pà nehe . A'e rupi pepyta putar Tupàn pyr tuweharupi nehe . Nuzepyk kwaw penehe nehe .
51003018	Recommendation	Pe kuzàgwer pe zàkwà wà , peruzar pemen waze'eg nehe , ta'e Zezuz rehe uzeruzar ma'e romo peiko pe xe .
54005020	Recommendation	Uzeruzar ma'e waneruze'egar a'e , aze ikatu 'ym ma'e uzapo a'e nehe , aze nupytu'u kwaw iapo re nehe , eze'eg ahyahy izupe nehe , uzeruzar ma'e wanuwa rupi nehe , imupytu'u kar pà nezewe haw iapo re nehe . A'e rupi amogwer ukyze putar Tupàn wi a'e wà nehe . Ta'e aze uzapo ikatu 'ym ma'e a'e wà nehe , a'e mehe waneruze'egar uze'eg ahyahy putar wanupe a'e nehe no , uzeruzar ma'e wanuwa rupi a'e nehe no .
45014013	Recommendation	A'e rupi pepytu'u teko wanemiapo kwer ikatu 'ym ma'e imume'u re nehe kury . Pezapo zo ikatu 'ym ma'e nehe . Aze pezapo nehe , amogwer uzeruzar ma'e wexak putar a'e wà nehe , uzapo putar ikatu 'ym ma'e pezàwegatete a'e wà nehe no .
45002010	Grace	Ikatuahy ma'e iapo har nuiko kwaw nezewe a'e wà nehe . Tupàn omono putar upuràgaw ukàgaw wanupe a'e nehe . Umuigo kar putar a'e teko tuwihaw romo uzeake a'e wà nehe . Uzapo putar ikatuahy ma'e wanupe nehe . Umupytu'u kar ma'e wi wakyze re wà nehe no . Zutew ràgypy upyhyk putar hemimur ràm wà nehe . A'e re zutew 'ygwer upyhyk putar wà nehe no , aze ikatuahy ma'e uzapo waiko a'e wà nehe .
58011034	Violence	Amo umuwew tata henyhu ma'e a'e wà , ta'e Tupàn upytywà a'e wà xe , ta'e uzeruzar hehe a'e wà xe . Amo ipuruzuka wer wanehe takihepuku pupe wà . Tupàn nuzuka kar kwaw wà . A'e Tupàn rehe uzeruzar ma'e a'e wà , nuiko kwaw ikàg ma'e romo a'e wà . Tupàn upytywà wà . A'e rupi ikàg ma'e romo wanekon wà . Ikàg wà , amo ywy rehe har wàmàtyry'ym mehe wà . Uzuka zauxiapekwer amo ae ywy rehe har wà , ta'e a'e zauxiapekwer heixe wer Zutez ywy rehe wà xe .
48006017	Faith	Upaw etea'i heze'egaw xe kury . Apuraraw ma'erahy tetea'u teko ihe , ta'e amume'u Zezuz imàno awer aha teko ihe xe . Heta ipurepurer heretekwer rehe no . Ipurepurer heretekwer rehe har wexak kar Zezuz pe uma'ereko ma'e romo hereko haw purupe a'e . Tuwe amo nupuraraw kar kwaw amo ae ma'erahy ihewe a'e nehe .
66018021	Violence	Na'e Tupàn heko haw pe har ikàg ma'e a'e kury , upyhyk itahu hupir pà a'e kury . Weityk heraha yryhu pupe . — Nezewegatete aityk putar Mawiron tawhu imugwaw pà ihe nehe , i'i ihewe . — A'e mehe ni amo nuexak wi pixik kwaw tawhu a'e wà nehe , i'i ihewe .
65001020	Faith	Hemyrypar heremiamutar wà . Napeiko kwaw wazàwe . Izypy mehe pezeruzar Zezuz rehe . Pezeruzar wiwi wera'u hehe nehe kury . Hehe zanezeruzar haw ikatuahy wera'u . Peze'eg Tupàn pe nehe . Tuwe Hekwe Puràg pepytywà peze'eg mehe a'e nehe .
45012002	Recommendation	Peiko zo ikatu 'ym ma'e iapo har wazàwe nehe . Tuwe Tupàn pemuigo kar amo ae ma'e ipyahu ma'e romo a'e nehe . Tuwe pepy'a upytu'u ikatu 'ym ma'e iputar ire nehe . Tuwe umupyahu kar pema'enukwaw paw nehe , imukatu pà nehe . Xo nezewe mehe zo pekwaw putar Tupàn hemiapo putar haw nehe . Pekwaw putar ikatu ma'e iapo haw nehe no , Tupàn imurywete kar pà nehe no . Pekwaw putar ikatuahy ma'e iapo haw nehe no .
46015009	Sin	Amogwer hemimono karer wata oho uzar rupi a'e wà . Nata kwaw hupi ywy rehe iata mehe ihe . Apuraraw kar ma'erahy hehe uzeruzar ma'e wanupe . A'e rupi naiko kwaw amogwer hemimono karer wazàwe .
62002015	Recommendation	Pezamutar zo ko ywy nehe . Pezamutar zo ko ywy rehe har nehe . Aze pezamutar ywy rehe , napezamutar kwaw Tupàn penu nehe .
45002001	Sin	Ne hemyrypar ne , aipo ereze'eg iko amo rehe ne . — Ikatu 'ym ma'e iapo har romo ereiko ne , aipo ere iko izupe . Aze erezapo ikatu 'ym ma'e eho iko amogwer wazàwe nehe , a'e mehe eze'eg zo nezewe amo pe nehe . Aze ereze'eg ikatu 'ym ma'e hemiapo kwer rehe nehe , aze ne a'e rupi katete erezapo ne nehe no , a'e mehe Tupàn uzepyk putar nerehe azeharomoete a'e nehe no .
48002009	Description	— Xiak a'e , Pet a'e no , Zuàw a'e no , uzeruzar ma'e waneruze'egar romo wanekon a'e wà , i'i teko wanupe wà . Na'e a'e pureruze'eg ma'e uze'eg urewe a'e wà kury , amogwer wanupe wà no . — Azeharomoete Tupàn omono kar Pawru zutew 'ygwer wanupe a'e , uze'eg imume'u kar pà izupe a'e , i'i wà . A'e rupi umur opo urepopyhyk pà wà . ( Nape ta'yr herehe we hekon a'e pe a'e . ) — Zaiko ze'eg puràg imume'u har romo zane , uru'e urezeupeupe ure . — Pe pemume'u zutew wanupe nehe , ure urumume'u putar zutew 'ym wanupe ure nehe no , a'e pureruze'eg ma'e wanupe ihe .
43019023	Description	Zezuz ywyra kanetar rehe izywà re wà , zauxiapekwer upyhyk ikamir ima'e wà . Umuza'aza'ak 4 haw , ta'e 4 zauxiapekwer a'e pe wanekon a'e wà xe . Pitàitàigatu upyhyk ima'e kwer heraha uzeupe wà . Upyhyk ikamir puku wà no . Iapo mehe teko uzapo pitài pàn pehegwer a'e kamir romo a'e wà . Naheta kwaw imuwywyk awer hehe .
45002021	Sin	Pemu'e amogwer peiko pe wà . Màràzàwe tuwe napezemu'e kwaw pe . — Pemunar zo ma'e rehe pe nehe no ty wà , peze zepe peiko amo wanupe . — Pe ae peiko ma'e rehe imunar ma'e romo pe , a'e tuwe peme .
46006019	Faith	Penetekwer Tupàn hàpuzuhu ài wanekon a'e wà . Pepy'a Tupàn hàpuz romo wanekon a'e wà , ta'e Tupàn umur e Wekwe pepy'a pe a'e xe . Napeiko kwaw pezar romo . Tupàn pezar romo hekon a'e .
47005014	Grace	Zaneruwihawete ureamutar katu a'e , a'e rupi ureruzar ize'eg uruiko ure no . Ta'e urukwaw ko ma'e xe . Pitài awa a'e , umàno teko wanekuzaromo paw rupi a'e . A'e rupi teko paw umàno ma'e kwer ài wanekon a'e wà , inuromo a'e wà .
58003001	Faith	Pe herywyr Zaneruwihawete rehe uzeruzar ma'e pe . Tupàn penenoz a'e , wemiruze'eg romo pemuigo kar pà a'e . Pema'enukwaw Zezuz rehe nehe . Tupàn umur kar Zezuz ywy rehe , wàpuzuhu rehe uzekaiw ma'e wanuwihaw romo imuigo kar pà . Zazeruzar Tupàn rehe . Zezuz wiko xaxeto ài zanewe . Uze'eg iko u pe zanerekuzaromo , xaxeto ài .
44020035	Recommendation	A'e ma'e paw rupi iapo mehe azapo kar nezewegatete peme ihe , ikàg 'ym ma'e wapytywà kar pà peme nezewe ihe , hema'ereko katu haw hexak kar pà peme . Pema'enukwaw katu Zanezar ize'eg awer rehe ty wà . — Aze awa omono e ma'e amo pe nehe , ipyhykar hurywete putar a'e nehe . Imono e har hurywete wera'u izuwi a'e nehe no , i'i Zanezar teko wanupe a'e , i'i Pawru a'e teko wanupe .
58013004	Recommendation	Aze awa hemireko nehe , aze kuzà imen nehe , pemuawate katu wazereko haw nehe . Aze awa hemireko nehe , tuwe noho kwaw amo ae kuzà puhe nehe . Aze kuzà imen nehe , tuwe noho kwaw amo ae awa puhe nehe . Aze awa oho wemireko 'ym puhe nehe , Tupàn uzepyk putar hehe nehe . Aze kuzà oho umen 'ym puhe nehe , Tupàn uzepyk putar hehe nehe . Tupàn uzepyk putar kuzàwyzài wanehe nehe . Tupàn uzepyk putar kuzàwyzài puhe oho ma'e wanehe nehe no .
43020005	Description	Uhem Pet heraikweromo a'e kury . Na'arewahy wixe tupawer pupe a'e . Wexak pàn Zezuz iwàiwàn awer a'e pe tuz mehe . Wexak pàn Zezuz àkàg iwàn awer a'e pe a'e no . A'e pàn nue kwaw inugwer pàn huwake a'e . Uzeapuapuar in xe ràn a'e .
66016018	Description	Na'e àmàn uweraweraw kury , wànoànog no . Ywy uryryryryz a'e no . Kwez ywyryryz taw a'e , iaiw wera'u amo wanuwi paw rupi a'e , izypy mehe arer wi a'e .
66019010	Faith	Na'e azeamumew a'e Tupàn heko haw pe har ipy huwake ihe kury , imuwete katu pà ihe kury . Na'e uze'eg ihewe kury . — Nan kwaw ty , ezeamumew zo heruwa rupi nehe ty , i'i ihewe . — Aiko Tupàn hemiruze'eg romo ne ài ihe , aiko nemyrypar uzeruzar ma'e wazàwe ihe . Aiko ze'eg Zezuz hemixak karer rehe uzeruzar ma'e wazàwe ihe , i'i ihewe . — Xo Tupàn zutyka'i emuwete katu nehe ty , i'i ihewe . Tupàn ze'eg imume'u har kwehe arer a'e wà , umume'u ize'eg oho waiko purupe a'e wà , ta'e ukwaw Tupàn ta'yr Purupyro Ma'e tur àwàm a'e wà xe , ta'e ukwaw Zanezar romo heko àwàm a'e wà xe . Zezuz umume'u a'e ma'e paw teko wanupe a'e , ywy rehe wiko mehe a'e .
46002010	Grace	Tupàn Hekwe ukwaw kar a'e ma'e ikwaw pyr 'ym zanewe a'e . Tekwe Puràg a'e , ukwaw katu ma'e paw rupi a'e . Te Tupàn hemiapo putar haw ikwaw pyr 'ym ukwaw a'e .
50002029	Recommendation	A'e mehe pemuixe kar pepyr nehe , a'e pe ihem mehe nehe . Penurywete ihem mehe nehe . Ta'e penyky'yr romo hekon a'e xe , ta'e Zanezar rehe uzeruzar ma'e romo hekon a'e no xe . Pemuawate katu amogwer izàwenugar pe wà nehe no .
51003020	Recommendation	Pe kwarearer pe , peruzar penu ze'eg tuweharupi nehe , peruzar pehy ze'eg nehe no , ta'e nezewe uzeruzar ma'e paw uzapo a'e wà xe . Ta'e nezewe haw ikatu Tupàn pe a'e nehe no xe .
47001012	Faith	Urumume'u putar amo ma'e ureremiapo kwer peme xe ure nehe kury . A'e ureremiapo kwer ikatu urewe . Ko ywy rehe urereko mehe ure , pepyr urereko mehe ure , Tupàn wiko urepy'a pe a'e , ma'e imume'u kar pà urewe tuweharupi a'e . A'e rupi xo ikatu ma'e zo uruzapo peme ure . ( — Ikatuahy Pawru a'e , peze ihewe . ) A'e rupi na'ureremu'em kwaw peme ure . Nuruze'eg kwaw ureremigwaw rupi peme ure . Tupàn urepuhareko a'e . A'e rupi umur ukàgaw urewe . A'e rupi hemigwaw rupi uruze'eg uruiko peme ure kury , ta'e ukwaw kar urewe a'e no xe .
43014021	Faith	Aze amo uzeruzar heze'eg rehe a'e nehe , aze weruzar heze'eg a'e nehe no , a'e ae heamutar katu har romo hekon a'e nehe . Aze amo heamutar katu a'e nehe , heru uzamutar katu a'e teko a'e nehe no . Azamutar katu putar a'e heamutar katu har ihe nehe no . Azekwaw katu kar putar izupe ihe nehe no .
51002023	Sin	
64001006	Recommendation	— Kaz a'e , uzamutar katu uzeruzar ma'e uzepyr har iko a'e wà , i'i uzeruzar ma'e xe har wanupe wà , nerehe uze'eg pà wà . A'e awa a'e wà , Zaneruwihawete hemiruze'eg romo wanekon a'e wà . Umume'u putar Tupàn ze'eg oho waiko taw nànàn a'e wà nehe . Weraha putar ko pape newe a'e wà nehe no . — Aze uzeruzar 'ym ma'e umur temetarer peme wà nehe , pepyhyk zo wanuwi nehe , a'e wanupe ihe . A'e rupi nezewe a'e newe kury . — Pemono temetarer wanupe nehe , pemono wama'e ràm wanupe nehe no , aze uputar wà nehe , a'e newe kury . Ta'e Tupàn hemiruze'eg romo wanekon a'e wà xe . Aze pepytywà pe wà nehe , pekatu putar Tupàn pe nehe .
55002023	Recommendation	Aze teko uze'eg ahyahy uzeupeupe wà nehe , ma'e kwaw 'ymar ài wà nehe , etyryk wanuwi nehe . Eze'eg zo wanupe nehe . Aze ereze'eg wanupe nehe , na'arewahy erezàmàtyry'ym putar ne wà nehe no .
47003018	Faith	Zanezar hekwe umunyryk a'e pàn zaneruwa wi a'e kury . A'e rupi xikwaw katu Zanezar ikàgaw zane kury . Xixak katu ipuràg eteahy haw no . Aze zame'e zaneruwa rehe waruwa pupe nehe , xixak katu nehe . Nezewegatete xikwaw katu Tupàn ikàgaw zane kury . Zanezar ikàgaw hexak mehe , zaiko izàwenugar romo zane . Kutàri zaiko wewer izàwenugar romo zane . Amo 'ar mehe zaiko wera'u putar izàwenugar romo tuweharupi zane nehe no . Ta'e Zanezar hekwe umur ukàgaw upuràg eteahy haw zanewe a'e xe .
58009014	Grace	Àràpuhàràn huwykwer umukatu teko Tupàn pe a'e wà . Zaneruwihawete Zezuz huwykwer ikatu wera'u ma'ea'yr huwykwer wi a'e . Zanemuawyze tuwe Tupàn a'e kury . Tekwe Puràg umur ukàgaw Zezuz pe a'e . A'e rupi uzemono uzezuka kar pà , Tupàn huwa rupi . Tekwe Puràg wiko tuweharupi a'e nehe , ukàzym pixik 'ym pà a'e nehe . Izypy mehe wikuwe a'e no . Naheta pixik kwaw ikatu 'ymaw Zaneruwihawete Zezuz rehe . Huwykwer hakookaw a'e , umukatu zanepy'a a'e . A'e rupi — Xiapo ma'e nehe , zanemuawyze kar pà Tupàn pe nehe , naza'e kwaw nehe . Ta'e xikwaw zanepy'a imukatu awer zane xe . Naximukatu kwaw zanepy'a . Umukatu a'e . A'e rupi xiapo putar ikatu ma'e Tupàn wikuwe ma'e imurywete kar pà nehe kury .
44011017	Grace	Azeharomoete Tupàn umur Wekwe Puràg a'e zutew 'ym wanupe a'e , zanewe imur awer zàwegatete a'e . Umur zanewe , ta'e zazeruzar Zanezar Zezuz Tuwihawete rehe zane xe . Nezewegatete a'e zutew 'ym a'e wà no . Namupytu'u kar pixik kwaw Tupàn Wekwe imur ire ihe , wyzài teko wanupe imur ire ihe .
49004030	Faith	Pemuzemumikahy kar zo Tupàn Hekwe Puràg nehe . Na'iakatuwawahy kwaw ikatu 'ym ma'e rehe a'e . Aze pezapo ikatu 'ym ma'e nehe , uzemumikahy putar nehe . Ta'e Tupàn umur Wekwe pepy'a pe a'e xe , wemiruze'eg romo peneko haw hexak kar pà purupe a'e xe . Nezewe xikwaw ko ma'e zane . Amo 'ar mehe Tupàn pepyro putar Zurupari wi a'e nehe , pemuigo kar pà uzepyr a'e nehe .
66003003	Recommendation	Pema'enukwaw katu a'e ze'eg peme imume'u pyrer rehe nehe . Peinu katu imume'u mehe . A'e rupi — Peruzar a'e ze'eg nehe ty wà , a'e peme kury . Pepytu'u penemiapo kwer ikatu 'ym ma'e iapo re nehe no ty wà . Aze awa uker iko ume'e 'ym pà nehe , a'e mehe amo upuner putar hàpuz me wixe haw rehe nehe , ima'e rehe imunar pà izuwi nehe . Nezewegatete ihe nehe no , aze pezapo ikatu 'ym ma'e peho peiko nehe , napehyk kwaw hezewyr mehe nehe , naherexak kwaw pe hezur mehe ywy rehe nehe .
62003007	Recommendation	Pezeruzar zo temu'emaw rehe nehe , hepurumuzàmuzàg wà . Aze teko uzapo ikatuahy ma'e oho waiko wà nehe , ikatuahy ma'e romo wanekon putar wà nehe . Zaneruwihawete ài wà nehe , ta'e ikatuahy ma'e romo hekon a'e xe .
62004001	Recommendation	Hemyrypar heremiamutar wà . Purumu'e ma'e uze'eg putar nezewe peme a'e wà nehe . — Tupàn Hekwe hemuze'eg kar a'e , i'i putar peme wà nehe . Pezemupy'a wanehe nehe . Amo purumu'e ma'e wereko Tupàn Hekwe upy'a pe wà . Amogwer nuwereko kwaw wà . Pezeruzar zo wyzài teko waze'eg rehe nehe . Pezeapyaka katu waze'eg rehe nehe . — Aipo Tupàn Hekwe umuze'eg kar iko a'e wà , peze wanupe nehe . Peme'egatu wanemiapo kwer rehe nehe . Nezewe mehe aze wereko Tupàn Hekwe wà nehe , pekwaw putar pe wà nehe . Amo tekwe umuze'eg kar a'e wà . Aze Tupàn Hekwe umuze'eg kar iko wà nehe , pekwaw putar wamuze'eg kar har romo heko haw nehe . Aze amo ae umuze'eg kar wà nehe , pekwaw putar nehe no . Nezewe a'e peme ihe kury , ta'e heta tetea'u Tupàn ze'eg imume'u mua'u har ko 'ar rehe a'e wà kury xe . Wata oho waiko taw nànàgatu ywy nànàgatu wà . Numume'u kwaw Tupàn ze'eg azeharomoete har wà . Amo ae ze'eg umume'u oho waiko wà .
44013038	Grace	Pe herywyr heryky'yr paw rupi pe , pekwaw katu tuwe ko ze'eg nehe . Zezuz umàno teko wanemiapo kwer ikatu 'ym ma'e hekuzaromo a'e . A'e rupi Tupàn umunàn putar uzeruzar ma'e wanemiapo kwer a'e , heharaz pà izuwi a'e . A'e rupi aiko xe heharaz taw imume'u pà peme kury . Upyro Tupàn Zezuz rehe uzeruzar ma'e paw rupi katete a'e wà , ikatu 'ym ma'e paw wi a'e wà . Moizez ze'eg kwehe arer a'e , nupurupyro kwaw nezewe a'e .
50003001	Recommendation	Herywyr wà . Amo ae ma'e amume'u putar peme ihe nehe kury . Tuwe Zanezar pemurywete kar a'e nehe . Amo 'ar mehe amume'u ma'e peme ihe . Amume'u wi putar a'e ma'e peme ihe nehe kury . A'e rupi pekwaw putar Tupàn ze'eg imume'u mua'u har pe wà nehe , pepyr wanur mehe pe wà nehe .
46011034	Recommendation	Aze amo ima'uhez nehe , tuwe umai'u wàpuz me nehe . A'e rupi Tupàn numume'u kwaw ikatu 'ym ma'e penemiapo kwer pezemono'og mehe arer nehe . A'e rupi nuzepyk kwaw penehe nehe . Amo ae ma'e amume'u putar peme ihe nehe , ikatu 'ym ma'e iapo re pemupytu'u kar pà ihe nehe . Namuapyk kwaw a'e ma'e ko pape rehe ihe . Pepyr heho mehe amume'u putar peme nehe .
43018031	Description	— Aze amo umume'u hemiapo kwer wà nehe , — Ko awa nuweruzar kwaw ze'eg kwehe arer a'e , aze i'i amo wà nehe , a'e mehe pe ae pezepyk hehe pe nehe , i'i Pirat Zutew wanupe . I'i Zutew izupe wà . — Nurupuner kwaw teko izuka haw rehe ure , i'i mua'u izupe wà .
46012031	Faith	Aze pepurapo wer agwer ma'e rehe nehe , tuwe pepurapo wer ikatu wera'u ma'e rehe nehe . Aze pepurapo wer tuwe ikatuahy wera'u ma'e rehe nehe , peinu katu ko heremimume'u nehe kury .
58007026	Description	Zezuz a'e , xaxeto romo hekon a'e . Azeharomoete ikatuahy zanewe , ta'e uzapo ikatuahy ma'e zanewe xe . Utyryk ikatu 'ym ma'e wi no . Nuzapo pixik kwaw ikatu 'ym ma'e . Naheta pixik kwaw ikatu 'ymaw hehe no . Uzawy tuwe ikatu 'ym ma'e iapo har a'e wà . Nuiko pixik kwaw wazàwe . Tupàn upir Zezuz heraha ywak 'aromo a'e , ( uzeake imuigo kar pà a'e ) .
50004013	Faith	Zaneruwihawete umur ukàgaw ihewe . A'e rupi aze hereko haw ikatu nehe , herurywete putar nehe . Aze apuraraw ma'erahy nehe , herurywete putar tuweharupi nehe no .
52004003	Recommendation	Tupàn uzapo kar ko ma'e iko peme nehe kury . Petyryk ikatu 'ym ma'e wi nehe . Pezemonokatu izupe nehe no . Peho zo penemireko 'ym wapuhe nehe . Peho zo pemen 'ym wapuhe nehe .
51004002	Recommendation	Peze'eg Tupàn pe tuweharupi nehe . Izupe peze'eg mehe pema'enukwaw zo amo ae ma'e rehe nehe . Pemume'u Tupàn ikatu haw izupe nehe no .
44007029	Description	A'e ze'eg henu re uzàn Moizez a'e wi kury , Mizià ywy kutyr kury . Upyta a'e ywy rehe . Nuiko kwaw a'e ywy rehe harete romo . Hemireko a'e pe . Umuzàg mokoz wa'yr a'e pe wà .
46011007	Description	Awa a'e wà , Tupàn ài wanekon a'e wà , ikàgaw ipuràgaw hexak kar pà purupe a'e wà . A'e rupi numunehew kwaw zapew Tupàn pe zemono'ogaw pe a'e wà . Kuzà wexak kar awa ikàgaw ipuràgaw a'e wà , a'e rupi umunehew wàkàg iwànaw a'e wà .
51003015	Faith	Zaneruwihawete pemupytu'u kar pezeàmàtyry'ym ire a'e . A'e rupi aze pepurapo wer amo ma'e rehe nehe , pepuranu pezehezehe nehe . — Aze xiapo a'e ma'e nehe , zazeàmàtyry'ym wi putar nehe , peze pezeupeupe nehe . — A'e rupi naxiapo kwaw nehe , peze pezeupeupe nehe . Nezewe mehe napezypyrog wi kwaw pezeàmàtyry'ym pà nehe . Ta'e Tupàn penenonenoz a'e xe , pitài hetekwer ài pemuigo kar pà a'e xe , pemupytu'u kar pà pezeàmàtyry'ym ire a'e xe . A'e rupi pemume'u ikatu haw izupe nehe .
58002010	Grace	Tupàn uzapo ma'e paw rupi katete a'e wà , teko paw rupi katete a'e wà no . Zaneapo a'e no . Iporomono wer ukàgaw rehe upuràgaw rehe purupe a'e . A'e rupi nezewe uze'eg uzeupe . — Aze hera'yr upuraraw ma'erahy a'e nehe , teko wanekuzaromo a'e nehe , xo a'e mehe zo apuner wapyro haw rehe tatahu wi ihe nehe . Xo a'e mehe zo nazepyk kwaw wanehe nehe , i'i Tupàn uzeupe . A'e rupi upuraraw kar ma'erahy wa'yr pe , imumàno kar pà . Ukweraw mehe a'e ràgypy uzeupir oho ywate a'e , wemipyro kwer wanenataromo a'e , wanape ràm iapo har ài a'e . Hemipyro kwer a'e wà nehe , ywy rehe har wanuwihaw romo wanekon putar a'e wà nehe . Umàno mehe Zezuz upyro tuwe ikatu 'ym ma'e iapo har a'e wà , tatahu wi a'e wà .
59004001	Sin	Pepytu'u pezeàmàtyry'ym ire nehe . Pepytu'u peze'eg ahyahy re pezeupeupe nehe . Ikatu 'ym ma'e iapo mehe penurywete , a'e rupi pepurapo wer wiwi hehe no . A'e rupi a'e peme kury . — Pepytu'u pezeàmàtyry'ym ire nehe .
46005001	Sin	Aenu amo penehe ze'egaw iaiwahy ma'e ihe . Pezapo ikatu 'ym ma'e peiko . Penemiapo kwer iaiw wera'u uzeruzar 'ym ma'e wanemiapo kwer wi . Hemaranugar haw uhua'u ihe . Amo pepyr har a'e , uker oho iko uhyagaw puhe a'e .
46010013	Faith	Aze zawaiw katu ikatu 'ym ma'e wi netyrykaw nehe , Tupàn nepytywà putar nehe . Teko paw wiko nezewe a'e wà . Ta'e ikatu 'ym ma'e wi watyrykaw zawaiw katu wanupe a'e xe . Nezewe uze'eg Tupàn zanewe . — Erepuner wyzài ikatu 'ym ma'e wi netyrykaw rehe nehe , ta'e urupytywàgatu putar ihe nehe xe , i'i Tupàn zanewe . Zanepytywà putar tuwe uze'eg rupi nehe . Ikatu 'ym ma'e rehe nepurapo wer mehe , umur putar ukàgaw newe nehe . Erepuner a'e ikatu 'ym ma'e iapo re nepytu'u haw rehe nehe .
44020029	Violence	Amo ma'e uzeapo ma'e ràm akwaw ihe no . Xe wi heho re nehe , awa uzeruzar 'ym ma'e ur putar pepyr a'e wà nehe . Zawaruhu oho àràpuhàràn wapyr a'e , wazuka pà a'e . Nezewegatete a'e awa ur ma'e ràm a'e wà nehe no , ur putar xe pemupytu'u kar pà pezeruzar ire a'e wà nehe no .
53001004	Faith	Uruze'egatu uruiko penehe ure , amogwer uzeruzar ma'e wanupe ure no , Tupàn pe zemono'ogaw nànàn ure , taw nànàn ure . Uruze'eg uruiko nezewe wanupe . — Kwa , Texaron pe har uzeruzar ma'e a'e wà , upuraraw ma'erahy tetea'u a'e wà , uru'e uruiko wanupe . — Uzeruzar 'ym ma'e a'e pe har a'e wà , uzapo ikatu 'ym ma'e waiko wanupe wà , uru'e uruiko wanupe . — Uzeruzar wera'u Zezuz rehe wà , uru'e uruiko amogwer wanupe no , taw nànàgatu har wanupe no .
62004012	Faith	Ni amo nuexak pixik kwaw Tupàn a'e wà . Aze zazeamutamutar katu zane nehe , Tupàn wiko putar zanepy'a pe a'e nehe . A'e rupi zazeamutamutar katu putar zane nehe no , ta'e Tupàn upuruamutar katu a'e no xe .
48001001	Description	Ihe Pawru ihe , pe Zezuz rehe uzeruzar ma'e Karat ywy rehe har romo peiko pe . Ko hepape amono kar putar peme ihe nehe kury . Zezuz hemimono karer romo aiko ihe . Naiko kwaw wyzài awa hemimono kar romo ihe . Nama'ereko kwaw wyzài awa ikàgaw rupi . Tupàn zaneru a'e , umugweraw kar Zezuz imàno re a'e . Tupàn a'e , Zezuz a'e no , hemuigo kar wemimono kar romo a'e wà , ukàgaw rupi a'e wà .
58012003	Recommendation	Pema'enukwaw imàno awer rehe nehe , ma'erahy hemipuraraw kwer rehe nehe no . Teko ikatu 'ym ma'e iapo har na'iakatuwawahy kwaw hehe a'e wà . A'e rupi aze teko na'iakatuwawahy kwaw penehe wà nehe , pezemumikahy zo nehe . Pepytu'u zo hehe pezeruzar ire nehe .
45006005	Faith	Zanepyro Zezuz a'e , ta'e umàno zanerehe a'e xe . Zakweraw putar izàwe nehe no , zanezemono'ono'og pà inuromo nehe no .
45015010	Recommendation	Nezewe i'i amo ze'eg no . — Pe zutew 'ym pe , penurywete nehe , zutew wainuromo nehe .
54004001	Sin	Tupàn Hekwe a'e , nezewe i'i a'e . — Ko 'ar ipaw etea'i mehe amo uzeruzar ma'e a'e wà nehe , upytu'u putar Zezuz rehe uzeruzar ire a'e wà nehe . Weruzar putar tekwe purupe hemu'em ma'e wà nehe . Weruzar putar Zurupari hemiruze'eg tekwe wapurumu'e haw a'e wà nehe no . A'e rupi upuir putar Zezuz rehe uzeruzar haw wi a'e wà nehe .
56003001	Recommendation	Eze'eg nezewe uzeruzar ma'e wanupe nehe kury . — Pezeruze'eg peneruze'egar wanehe nehe , waze'eg heruzar pà nehe , ere wanupe nehe . — Aze uzapo kar ma'e peme wà nehe , aze a'e ma'e ikatu nehe , a'e mehe pezapo a'e ma'e nehe , ere wanupe nehe . — Pepurapo wer ikatuahy ma'e rehe tuweharupi nehe , wyzài ma'e rehe nehe , wyzài 'ar mehe nehe , ere wanupe nehe .
61003005	Sin	Heharaz Tupàn ikàgaw wi wà . Kwehe mehe Tupàn uze'eg a'e , ywak ywy iapo pà a'e . Heharaz iapo awer wi wà , ta'e heharaz wer izuwi wà xe . Tupàn uzapo ywy 'y pupe a'e , imuhem kar pà 'y wi a'e .
60003018	Grace	Ta'e Zaneruwihawete a'e ae a'e xe , umàno penekuzaromo a'e xe . Pitài haw umàno ikatu 'ym ma'e hekuzaromo . Numàno wi pixik kwaw nehe . Ikatuahy . Umàno teko ikatu 'ym ma'e wanekuzaromo . Ta'e ipureraha wer wanehe Tupàn pe xe . Zauxiapekwer uzuka a'e wà . Imàno re Hekwe uzewyr wi wetekwer pe . A'e rupi ukweraw wi umàno re .
61002021	Sin	Aze amo nukwaw kwaw ze'eg azeharomoete har nehe , Tupàn uzepyk wewer putar hehe imàno re nehe . A'e temu'emaw rehe purumu'e ma'e a'e wà , ukwaw ze'eg azeharomoete har a'e wà . Ta'e wenu wà xe . Izypy mehe weruzar a'e ze'eg wà , Tupàn ze'eg wà . Ikatuahy tuwe ize'eg . Amo 'ar mehe a'e purumu'e ma'e upytu'u ize'eg iputar ire wà . Tupàn uzepyk wera'u putar wanehe nehe , ta'e upytu'u ize'eg heruzar ire wà xe .
53003006	Recommendation	Urerywyr wà . Amo ma'e urumume'u putar peme ure nehe kury . Aze amo uzeruzar ma'e iranahy ma'e romo hekon a'e nehe , aze numa'ereko kwaw nehe , aze noho kwaw ureze'eg rupi nehe , a'e ze'eg peme imume'u pyrer rupi nehe , a'e mehe petyryk izuwi nehe , uru'e peme Zezuz Zaneruwihawete Zanezar her rehe ure kury .
45005012	Sin	Izypy mehe awa ipy a'e , a'e ràgypy uzapo ikatu 'ym ma'e ipy a'e . A'e re umàno a'e , ta'e uzapo ikatu 'ym ma'e a'e xe . ( Aze mo nuzapo iwer , a'e mehe mo numàno iwer mo . ) A'e rupi teko paw uzapo ikatu 'ym ma'e waiko a'e wà . A'e rupi teko paw umàno a'e wà no . Teko ko 'ar rehe har umàno putar a'e rupi katete a'e wà nehe no .
58011033	Faith	Uzeruzar hehe paw rupi wà . A'e rupi aze amo ae ywy rehe har ur wàmàtyry'ym pà wà , a'e uzeruzar ma'e nukyze kwaw wanuwi wà . Umumaw a'e Tupàn heruzar 'ymar wakàgaw wà . Ta'e Tupàn upytywà a'e wà xe . Uzapo ikatu ma'e Tupàn heruzar pà wà . A'e rupi Tupàn omono putar wemimume'u kwer ikatu ma'e wanupe a'e . Amo zawaruhu ipuru'u wer amo Tupàn hemiruze'eg rehe a'e wà . A'e awa uzeruzar Tupàn rehe wà . A'e rupi Tupàn nu'u kar kwaw wemiruze'eg zawaruhu wanupe wà .
47004009	Faith	Heta tetea'u ureàmàtyry'ymar wà . Heta tetea'u uremyrypar wà no . Ureàmàtyry'ymar uremugaz a'e wà . Na'urezuka kwaw wà .
59004004	Sin	Peiko Tupàn wi upuir ma'e romo . Aze peiko Tupàn iàmàtyry'ymar wamyrypar romo nehe , napeiko kwaw Tupàn imyrypar romo nehe . Aze amo heko wer Tupàn iàmàtyry'ymar wamyrypar romo nehe , uzemuigo kar putar Tupàn iàmàtyry'ymar romo nehe no .
44016006	Description	Wata oho waiko Pirizi ywy rehe wà , Karaz ywy rehe wà no , ta'e Tekwe Puràg nomono kar kwaw Az ywy rehe a'e wà xe , Tupàn ze'eg imume'u kar pà a'e pe a'e wà xe .
45010006	Faith	Nezewe i'i a'e ze'eg a'e , uzeruzar haw rehe uzemuawyze ma'e wanehe a'e . — Pezepy'amugeta zo nezewe nehe . Mo uzeupir putar oho ywate nehe , peze zo nehe . Ta'e ko ze'eg nuzawy kwaw Zaneruwihawete ywak wi heruzyw paw a'e xe , i'i a'e ze'eg .
66016002	Violence	Na'e Tupàn heko haw pe har ipy uzakook ukawaw por oho 'y rehe a'e kury . Àzàguhu her hereko har a'e wà , hagapaw imuwete katu har a'e wà , ipereperew a'e wà kury . Hahy tuwe waperew wanupe wà .
66005008	Description	A'e 'ar mehe we a'e 4 wikuwe ma'e a'e wà , a'e 24 tuwihaw a'e wà no , uzeamumew ukwaw pà Àràpuhàràna'yr zàwenugar huwa rupi a'e wà kury . Pitàitàigatu wereko uxi'àm opo pe wà . Pitàitàigatu wereko kawaw hekuzar katu ma'e wà no . Tynehem wakawaw yhyk pupe . Tupàn hemiruze'eg uze'eg izupe a'e wà . Waze'eg nuzawy kwaw a'e yhyk izupe a'e .
62005001	Faith	— Zezuz a'e , Zaneruwihawete Zanepyro har romo hekon a'e , aze i'i amo teko nehe , a'e mehe a'e teko wiko Tupàn ipurumuzàg ài nehe . Aze amo uzamutar katu Zaneru Tupàn nehe , uzamutar katu ta'yr wà nehe no .
48005026	Recommendation	Peiko wera'u zo amo wanuwi nehe . Pezeputupytupyk zo nehe . Penewyrowyroahy zo amo wanehe nehe .
54005001	Recommendation	Ereiko Tupàn ze'eg imume'u har romo ne kury , uzeruzar ma'e waneruze'egar romo ne kury . Awa uzeruzar ma'e a'e , aze tua'u wera'u newi a'e nehe , aze uzapo ikatu 'ym ma'e oho a'e nehe , eze'eg ahyahy zo izupe nehe . Eiko ta'yr ài izupe nehe , heruze'eg pà nehe . Aze netua'u wera'u amo awa wi nehe , aze a'e awa uzapo ikatu 'ym ma'e a'e nehe , a'e mehe eiko tyky'yr ài izupe nehe , heruze'eg pà nehe .
60002012	Recommendation	Uzeruzar 'ym ma'e wainuromo peneko mehe nehe , peiko ikatuahy ma'e romo nehe . Pezapo zo ikatu 'ym ma'e nehe . A'e rupi aze awa uze'eg zemueteahy penehe nehe , amogwer nuzeruzar kwaw ize'eg rehe wà nehe , ta'e ukwaw putar pekatu haw wà nehe xe . A'e rupi a'e teko umume'u putar Tupàn ikatu haw izupe wà nehe , Zezuz tur mehe wà nehe , ta'e xo ikatu ma'e zo pezapo peiko pe nehe xe .
50003006	Sin	Amo 'ar mehe aexak Zezuz rehe uzeruzar ma'e ihe wà kury . Weruzar Zaneruwihawete Zezuz ze'eg oho waiko a'e wà . Noho kwaw ze'eg kwehe arer rupi wà kury . Aikwahy wanupe . Amono'og zauxiapekwer ihe wà . Aruata waneraha taw nàn ihe wà . Aekar Zezuz hemiruze'eg ihe wà , wamunehew kar pà wapetepetek kar pà ihe wà . Ze'eg kwehe arer kwaw par parizew her ma'e romo aiko a'e 'ar mehe ihe . Aze mo a'e rupi Tupàn zanemuigo kar wemiruze'eg romo , a'e mehe mo aiko mo hemiruze'eg ikatu ma'e romo ihe . Nuiko kwaw nezewe . A'e rupi naze'eg kwaw nezewe Tupàn pe ihe . — O , aha tuwe neze'eg kwehe arer rupi ihe , a'e rupi aiko neremiruze'eg ikatu ma'e romo ihe , na'e kwaw izupe kury . Xo Zaneruwihawete rehe zo azeruzar ihe kury , xo ize'eg zo aruzar ihe kury . Naze'eg kwaw ze'eg kwehe arer heruzar haw rehe . Hereharaz heremiapo kwer wanuwi paw rupi katete kury . Ta'e azeruzar Zaneruwihawete Zezuz hezar rehe kury xe , heruzar pà kury xe . A'e rupi namume'u kwaw heremiapo kwer kury . Heremiapo kwer nuzawy kwaw heremityk kwer ihewe . Ta'e xo nezewe zo akwaw katu putar Zaneruwihawete nehe xe . Ta'e xo nezewe zo aruzar putar nehe no xe . A'e rupi Zaneruwihawete hemono'og uzehe a'e . Pitài teko ài uruiko ure kury . A'e rupi Tupàn nuexak kwaw heremiapo kwer kury . — Aruzar tuwe neze'eg kwehe arer ihe , na'e kwaw izupe . Nan . — Azeruzar Zezuz heruwihawete rehe ihe kury , eme'e zo heremiapo kwer rehe nehe , eme'e heruwihawete hemiapo kwer rehe nehe , ta'e aiko pitài teko ài Zezuz inuromo ihe kury xe , a'e Tupàn pe . A'e rupi Tupàn nume'e kwaw heremiapo kwer rehe kury . — Erezeruzar neruwihawete Zezuz rehe kury , a'e rupi nekatuahy heruwa rupi kury , neruwihawete Zezuz ài kury , i'i Tupàn ihewe kury .
43004052	Description	— Ma'e pe kwarahy hin ikatu mehe ra'e , i'i wanupe , wanehe upuranu pà . — Karumehe kwarahy iaparara'u mehe hakuir a'e , i'i izupe wà .
43019031	Violence	Na'e zutew wenoz ma'e oho Pirat pe a'e wà . — Ezuhaw kar wanetymà nehe ty . A'e rupi umàno putar na'arewahy a'e wà nehe , i'i izupe wà . — Emuezyw kar ywyra kanetar wi ne wà nehe no . Ta'e pyhewe uruzekwaku putar tuwe ure nehe xe . Na'ikatu kwaw wapyta haw ywyra kanetar rehe zekwaku haw 'ar mehe nehe xe , i'i izupe wà .
43019012	Description	Ize'eg henu mehe Pirat ipurumuhem kar wer zepe Zezuz rehe a'e kury . Uhapukaz wi zutew izupe wà . — Tuwihawete romo aiko ihe , i'i kwez awa iko purupe a'e . A'e rupi na'ikatu kwaw Hom tawhu pe har wanuwihaw ikàg wera'u ma'e pe a'e nehe , nezar pe a'e nehe . A'e rupi aze nerezuka kwaw nehe , nezar wikwahy putar newe a'e nehe , ta'e eremuhem kar iàmàtyry'ymar ne xe , i'i mua'u izupe wà .
43014001	Faith	Uze'eg wiwi Zezuz urewe a'e kury . — Pekyze zo tuwihaw wanuwi nehe , pezemumikahy zo nehe . Pezeruzar Tupàn rehe , pezeruzar herehe nehe no .
50001028	Faith	Pekyze zo peàmàtyry'ymar wanuwi nehe . A'e rupi peàmàtyry'ymar ukwaw putar ikàg ma'e romo peneko haw a'e wà nehe , ukwaw putar ikàg 'ym ma'e romo weko haw a'e wà nehe no . Tupàn ikàg wera'u wanuwi a'e .
43015016	Grace	Naherexak kwaw pe . Apuexaexak ihe . — Peruzar heze'eg nehe , pemume'u Tupàn ta'yr romo hereko haw purupe nehe , a'e peme . Teko tetea'u uzeruzar herehe a'e wà kury , ta'e wenu peze'eg a'e wà xe . Penemiapo kwer nuzawy kwaw ma'e'a kwer upaw 'ym ma'e a'e , ipuga 'ym ma'e a'e . A'e rupi aze penoz ma'e heru pe nehe , herer rehe nehe , umur putar a'e ma'e peme a'e nehe .
58011004	Faith	Apew uzeruzar Tupàn rehe a'e , a'e rupi uzuka ma'ea'yr Tupàn pe a'e . Tyky'yr Kain a'e , nuweruzar kwaw Tupàn a'e . Nuzuka kwaw ma'ea'yr Tupàn pe . Xo ma'e itym pyrer zo omono izupe . A'e rupi Apew hemimono kwer ikatu wera'u Tupàn pe . Uzeruzar Apew Tupàn rehe , a'e rupi ikatu ma'e iapo har ài hekon huwa rupi , ta'e hemimono kwer ikatu izupe xe . Umàno Apew . Wikuwe ma'e ài hekon zanewe kury , ta'e xikwaw izeruzar awer zane xe .
46004001	Recommendation	Ure uruiko Zaneruwihawete pe uma'ereko ma'e romo ure . Uruzapo kar Tupàn hemiapo putar haw ikwaw pyr 'ym uruiko purupe . Uruiko hemiruze'eg waneruze'egar romo . A'e rupi pezeruze'egatu urerehe nehe .
66006013	Description	Zahytata u'ar ywak wi wà . Nuzawy kwaw ma'ywa u'yw wi u'ar ma'e kwer ywytuàiw hemityk kwer a'e wà , u'ar mehe a'e wà .
46010014	Recommendation	A'e rupi petyryk tupàn a'ua'u wamuwete haw wi nehe , hemyrypar , heremiamutar wà .
45012021	Recommendation	Ezeityk kar zo ikatu 'ymaw pe nehe . Eityk ikatu 'ymaw ne nehe , ikatu haw pupe ne nehe .
55002014	Recommendation	Emume'u ko heze'eg nerenu har wanupe nehe . Eze'eg wanupe Tupàn huwa rupi nehe , heze'eg rehe wamuma'enukwaw kar pà nehe . — Pezeàmàtyry'ym zo ze'eze'eg rehe nehe , ere wanupe nehe . Ta'e na'ikatu kwaw nezewe haw Tupàn pe a'e xe . Aze uzeàmàtyry'ym nezewe a'e pe wà nehe , a'e mehe umuaiw putar Tupàn ze'eg henu har a'e pe har wazeruzar haw wà nehe .
59004008	Recommendation	Pezamutar katu Tupàn nehe . A'e mehe peamutar katu a'e nehe no . Pepo ipiw mehe pezepuez . Nezewegatete , pezapo ikatu 'ym ma'e peiko ko 'ar rehe . Pepytu'u tuwe nehe , pezepuez taw ài nehe . — Xo ikatuahy ma'e azapo teko ihe , peze mua'u peiko , ikatu 'ym ma'e iapo mehe . Pepytu'u nezewe peze'eg ire nehe .
59002009	Sin	— Ko awa a'e , hemetarer katu ma'e romo hekon a'e , a'e rupi ikatuahy ihewe a'e , peze peiko . — Kwez awa a'e , hemetarer 'ym ma'e romo hekon a'e , a'e rupi nazekaiw kwaw hehe nehe , peze peiko . Ikatu 'ym ma'e pezapo Tupàn pe nezewe mehe . Ta'e napezamutar katu kwaw hemetarer 'ym ma'e pe wà xe . — Ezamutar katu nerapi har nehe , i'i ze'eg kwehe arer . Ze'eg kwehe arer heruzar 'ymar romo peiko .
52004007	Grace	Tupàn zanerenoz a'e , ikatu 'ym ma'e wi zanemunyryk kar pà a'e , zanemuzemonokatu kar pà uzeupe a'e .
45001018	Sin	Teko ko ywy rehe har a'e wà , uzapo ikatu 'ym ma'e oho waiko paw rupi a'e wà , ta'e na'ikatu pixik kwaw a'e wà xe . Tupàn wikwahy ikatu 'ymaw rehe a'e , upuruzukaiw pà iapo har wanupe a'e . Uzepyk putar wanehe nehe . A'e teko a'e wà , nukwaw kwaw ze'eg azeharomoete har a'e wà , nukwaw kar kwaw a'e ze'eg amogwer teko wanupe a'e wà no , ta'e a'e teko nuiko kwaw ikatu ma'e romo a'e wà xe . Tupàn uzepyk putar wanehe nehe . Xikwaw tuwe wanehe izepyk àwàm zane .
62004007	Faith	Hemyrypar heremiamutar wà . Tuwe zazeamutamutar katu nehe . Ta'e Tupàn uputar zanezeamutamutar katu haw a'e xe . Uzeamutamutar katu ma'e paw wiko Tupàn hemiruze'eg romo wà . Ukwaw uzar wà .
62002009	Sin	Aze amo uze'eg nezewe nehe . — Tupàn ze'eg heruzar har romo aiko ihe , aze i'i nehe , aze na'iakatuwawahy kwaw amogwer uzeruzar ma'e wanehe nehe , a'e mehe nuiko kwaw Tupàn ze'eg heruzar har romo nehe . Pyhaw wata ma'e ài hekon a'e nehe .
60004014	Grace	Peiko Zaneruwihawete hemiruze'eg romo . Aze teko uze'eg zemueteahy penehe nehe , hemiruze'eg romo peneko haw rehe nehe , penurywete nehe , ta'e Tupàn Hekwe ikàg ma'e ipuràg eteahy ma'e a'e xe , upyta pepyr a'e xe .
44021019	Grace	— Nekatu ty nekatu ty , i'i Pawru wanupe . Na'e umume'u Tupàn hemiapo karer paw a'e , zutew 'ym wapyr wiko mehe arer a'e pape wanupe wemimono kar rehe a'e .
43008046	Sin	Nazapo pixik kwaw ikatu 'ym ma'e ihe . A'e rupi — Ikatu 'ym ma'e iapo har romo hekon a'e , napepuner kwaw peze haw rehe ihewe . Xo ze'eg azeharomoete har amume'u purupe ihe . Màràzàwe tuwe napezeruzar kwaw heze'eg rehe .
58010017	Grace	Amo ae ma'e umume'u a'e no . — Nahema'enukwaw pixik kwaw wanemiapo kwer ikatu 'ym ma'e rehe ihe nehe , i'i zanewe no .
46001005	Grace	Zaneruwihawete Zezuz inuromo pezemono'ono'og mehe Tupàn uzapo kar ikatuahy ma'e tetea'u peme a'e . Aze pemume'u ize'eg purupe nehe , pepytywàgatu putar imume'u mehe a'e nehe . Ukwaw katu kar putar ma'e tetea'u peme nehe no .
45015030	Recommendation	Herywyr wà . Pezeruzar katu Zezuz Zaneruwihawete Zanezar rehe . — Pepuruamutar katu nehe , i'i Tekwe Puràg peme . A'e rupi ainoz tuwe ma'e peme ihe kury . Aze'eg tuwe teko tuweharupi Tupàn pe . — Hepytywàgatu pe nehe , a'e izupe . Peze'eg tuwe a'e rupi katete herehe izupe nehe no .
43007020	Violence	Uze'eg teko izupe wà . — Nere'o ty . Erereko tekwe ikatu 'ym ma'e nezehe , a'e rupi ereze'eg nezewe urewe . Ni amo na'ipuruzuka wer kwaw nerehe a'e wà , i'i ahyahy izupe wà .
45003025	Grace	Tupàn a'e , umur kar wa'yr ko ywy rehe imumàno kar pà a'e . A'e rupi aze teko uzeruzar hehe a'e wà nehe , Tupàn umunàn putar wanemiapo kwer ikatu 'ym ma'e wanuwi a'e nehe . Heharaz putar a'e wanemiapo kwer wi nehe no . Nuzepyk kwaw iapo har wanehe nehe . Umur kar wa'yr ywy rehe a'e , imumàno kar pà teko wanemiapo kwer imunàn pà imekuzar pà a'e . Nezewe iapo mehe wexak kar ukatu haw teko wanupe . Wexak kar purumuawyze àwàm wanupe no . Kwehe mehe Tupàn iàrew wikwahy romo . Nuzepyk kwaw tàrityka'i ikatu 'ym ma'e iapo har wanehe a'e . — Tuwe rihi , i'i wanupe . — Aze ru'u uzewyr putar ihewe a'e wà nehe , i'i wanupe .
43018018	Description	Huwixàgahy kury . A'e rupi uma'ereko ma'e a'e wà , zauxiapekwer a'e wà no , umunyk tata a'e pe a'e wà kury . Upu'àm tata huwake wà , uzemuaku pà wà . U'àm Pet oho wanuwake a'e no , uzemuaku pà a'e no .
49006011	Recommendation	Zauxiapekwer a'e wà , umunehew kamir tàtà ma'e a'e wà , zapew tàtà ma'e a'e wà no . Weraha takihepuku wà no . A'e rupi zawaiw katu wazuka haw wà . Zurupari hemu'em wer peme a'e , ikatu 'ym ma'e iapo kar pà peme a'e . Pezemuàgà'ym nehe , zauxiapekwer wazàwe nehe . Tupàn umur putar ukàgaw peme a'e nehe . A'e mehe pekàg putar nehe . A'e mehe Zurupari nuzapo kar kwaw ikatu 'ym ma'e peme a'e nehe .
43013037	Faith	— Hezar , màràzàwe tuwe napuner kwaw neraikweromo heho haw rehe tàrityka'i ihe nehe kury , i'i Pet izupe . — Aze hezuka wà nehe , napytu'u kwaw neraikweromo heho re nehe , i'i izupe .
50004007	Faith	Tupàn pemupytu'u kar putar ma'e wi pekyze re a'e nehe , penurywete haw rehe pemuigo kar pà a'e nehe . Nazapuner kwaw Tupàn ikatu haw ikwaw katu haw rehe zane . Umurywete kar putar zanepy'a a'e nehe , ta'e zazeruzar zaiko Zaneruwihawete Zezuz rehe zane xe .
59003009	Faith	Zaze'egatu Zaneru Zanezar pe zaneapeku pupe zane . Zaze'eg zemueteahy teko wanehe ipupe no . Tupàn uzapo teko uzezàwe a'e wà . Màràzàwe tuwe zaze'eg zemueteahy wanehe .
46005010	Sin	Naze'eg kwaw Tupàn kwaw 'ymar wanehe a'e pape ipy rehe ihe . Tupàn kwaw 'ymar uputar ma'e tetea'u a'e wà . Imunar ma'e rehe wà no . Umuwete Tupàn a'ua'u wà no . — Peiko muitea'u wanuwi nehe , na'e kwaw peme . Aze mo aze'eg nezewe , a'e mehe mo napepuner iwer mo ko ywy rehe peneko haw rehe . Ta'e heta tetea'u ikatu 'ym ma'e iapo har ko ywy rehe a'e wà xe . Tupàn kwaw 'ymar paw uzapo agwer ma'e a'e wà .
44026009	Sin	Izypy mehe ihe no , hepuruzuka wer zepe Zezuz Nazare pe har rehe uzeruzar ma'e wanehe ihe no .
61002014	Sin	Kuzà wyzài hexak mehe tàrityka'i uputar wà . Oho ipuhe wà . Ipurapo wer ikatu 'ym ma'e rehe tuweharupi wà . Na'ipytu'u wer kwaw iapo re wà . Wekar uzeruzar katu 'ym ma'e ikàg 'ym ma'e wà . Wanexak mehe uzapo kar ikatu 'ym ma'e wanupe wà . Uputar temetarer tetea'u wà . Ta'e umu'e upy'a wà xe , temetarer tetea'u iputar haw rehe wà xe . Tupàn umume'u wanehe uzepyk àwàm kwez kury .
43010012	Description	Amo ae uma'ereko ma'e a'e , nuiko kwaw àràpuhàràn wazar romo a'e , a'e rupi nuzekaiw katu kwaw wanehe a'e . Aze zawaruhu ur a'e pe a'e nehe , a'e awa uzàn putar izuwi a'e nehe , àràpuhàràn wanezar pà a'e nehe . A'e mehe zawaruhu upyhyk putar amo àràpuhàràn a'e wà nehe , omogwemogwer imuhàmuhàz kar pà a'e wà nehe .
59001019	Recommendation	Peruzar ko ze'eg nehe , herywyr heremiamutar wà . Aze amo umume'u Tupàn ze'eg nehe , pezeapyaka katu hehe nehe . Aze napekwaw katu kwaw Tupàn ze'eg nehe , pemume'u zo ize'eg peho tàrityka'i amo pe nehe . Amo wikwahy tàrityka'i wyzài ma'e rehe wà . Peiko zo wazàwe nehe .
46009014	Recommendation	Nezewegatete Zanezar i'i uzeruzar ma'e wanupe a'e no . — Aze amo teko umume'u heze'eg puràg a'e wà nehe , tuwe henu har omono temi'u wanupe wà nehe , wama'e ràm wanupe wà nehe .
43012046	Grace	Azur ywy rehe tatainy ài ihe , Tupàn ze'eg imume'u pà purupe ihe . A'e rupi herehe uzeruzar ma'e nuiko kwaw ipytunaw rupi wata ma'e ài a'e wà nehe , ta'e ukwaw putar Tupàn ze'eg a'e wà nehe xe .
43005014	Description	Amo 'ar mehe Zezuz wexak a'e awa Tupàn hàpuzuhu pe . Uze'eg izupe . — Ne ty , nekatu kury ty . Epytu'u ikatu 'ym ma'e iapo re nehe ty . Aze nerepytu'u kwaw nehe , a'e mehe amo ae ma'e iaiw wera'u ma'e uzeapo putar newe a'e nehe , i'i izupe .
46016014	Recommendation	Pezeamutamutar katu nehe , pema'ereko haw iapo mehe paw rupi nehe .
43014015	Recommendation	Uze'eg wi urewe . — Aze heamutar katu pe nehe , peruzar putar heze'eg nehe .
58012025	Recommendation	Pezekaiw katu Tupàn ze'eg imume'u har wanehe nehe . — Nuruzeapyaka kwaw nerehe nehe , peze zo izupe nehe . Amo teko kwehe arer a'e wà , nuzeapyaka kwaw Tupàn ze'eg imume'u har ywy rehe har rehe a'e wà . Tupàn uzepyk wanehe . Ko 'ar rehe Tupàn ywate har uze'eg iko purupe kury . Aze teko nuzekaiw kwaw hehe wà nehe , Tupàn uzepyk putar tuwe wanehe nehe no .
48004008	Sin	Kwehe mehe Tupàn ikwaw 'ym mehe peiko tupàn a'ua'u wanemiruze'eg romo a'e 'ar rehe . A'e teko nuiko kwaw Tupàn romo a'e wà . ( Pemuwete penàmuz ikàg ma'e umàno ma'e kwer pe wà . Pemuwete kwarahy no , zahy no . — Tupàn romo wanekon wà , peze e wanupe . )
44003026	Grace	A'e rupi umur kar wemiruze'eg Zezuz peme a'e , awa romo imuzexak kar pà peme a'e . Peme ràgypy imur kar . Ta'e ipurapo wer ikatuahy ma'e rehe peme a'e xe , pemupytu'u kar pà pitàitàigatu ikatu 'ym ma'e iapo re a'e xe .
44010039	Violence	Uruexak hemiapo kwer zutew waiwy rehe har paw ure , Zeruzarez tawhu pe har paw ure . A'e pe har uzuka Zezuz a'e wà , ywyra kanetar rehe izywàzywà pà a'e wà .
46001010	Recommendation	Herywyr wà , hereinyr wà , ainoz Zezuz Zaneruwihawete Zanezar ipuner haw rupi peme ihe kury . Amume'u putar ize'eg peme ihe nehe kury . Tuwe pitài ze'eg rupi peho nehe . Pezeàmàtyry'ym zo nehe . Pezemono'ono'og pezehezehe nehe . Tuwe pitài zo penemimutar ràm nehe , a'e rupi pezemono'ono'og putar ikatu ma'e iapo pà nehe .
51001021	Sin	Izypy mehe peiko muitea'u Tupàn wi . Pezapo ikatu 'ym ma'e peho peiko . Ikatu 'ym ma'e rehe pema'enukwaw peho peiko no . A'e rupi Tupàn ipuruzukaiw peme a'e . Iàmàtyry'ymar romo peiko .
55002022	Recommendation	Ne no ty , Ximot . Eiko zo amogwer awa ipyahu ma'e wazàwe nehe , ta'e a'e wà xe , ipurapo wer zepe ikatu 'ym ma'e rehe a'e wà xe . Etyryk ikatu 'ym ma'e wi nehe . Ikatuahy ma'e ezapo eho iko nehe . Ezeruzar katu Tupàn ze'eg rehe nehe . Epuruamutar katu tuwe nehe . Ezàmàtyry'ym zo amogwer wà nehe . Aze teko ipy'a ikatu nehe , nezewe i'i putar Zanezar pe nehe . — O Tupàn ureru ywate har , hepytywà pe ko ma'e iapo mehe nehe , i'i putar izupe nehe . Ihe aze'eg newe , Ximot . — Eiko agwer teko ài ne nehe no , a'e newe .
51003001	Faith	Zaneruwihawete umàno penekuzaromo a'e . Ukweraw wi no . A'e rupi peiko ukweraw wi ma'e kwer ài no . Ta'e peiko inuromo xe , ta'e peiko putar tuweharupi Tupàn pyr nehe xe . Zaneruwihawete a'e , wiko Tupàn heko haw pe a'e , tuwihawete henaw rehe wapyk pà a'e .
66008007	Violence	Tupàn heko haw pe har ipy upy uxi'àm kury . Àmàn tàtà ma'e a'e , tata a'e no , u'ar kwaw pà ywy rehe ma'eruwy kwer inuromo a'e . Amo ywy pehegwer ukaz paw kury . Ywyra tetea'u ukaz a'e no . Ka'api'i tetea'u ukaz a'e no . ( Heta we ukaz 'ym ma'e no . )
66011017	Faith	— Tupàn Urezar ikàg wera'u ma'e ne , ereikuwe ko 'ar rehe ne , ereikuwe kwehe mehe no . Nekatuahy ne , ta'e erezypyrog pureruze'eg pà ne kury xe , nekàg wera'u haw rupi ne kury xe , i'i izupe wà .
43004010	Grace	Uze'eg Zezuz izupe . — Tupàn umur e ma'e purupe a'e . Aze mo erekwaw Tupàn hemimur kwer ne , a'e mehe mo erekwaw mo ko 'y henoz tar ne . A'e mehe mo erenoz mo 'y purumuigo kar ma'e ihewe ne , i'i izupe .
51003004	Grace	Zaneruwihawete wiko peneko haw azeharomoete har romo a'e . Amo 'ar mehe uzexak kar wi putar wà ywy rehe har wanupe nehe , teko paw wanuwihawete romo wiko pà nehe . A'e 'ar mehe nehe , umur putar ukàgaw upuràg eteahy haw peme nehe no . Peiko putar tuwihaw romo a'e mehe nehe no .
43020031	Faith	Xo ko hemiapo kwer amume'u xe peme ihe . Uhyk peme . Ta'e imugeta mehe pezeruzar putar Zezuz rehe nehe xe . Tuwihawete Purupyro Ma'e romo hekon a'e . Tupàn ta'yr romo hekon a'e no . Aze pezeruzar hehe nehe , peiko putar hemiruze'eg romo nehe . Pemàno re peiko putar peho Tupàn pyr tuweharupi nehe , tatahu pe peho 'ym pà nehe .
62004006	Faith	Uruiko Tupàn hemiruze'eg romo ure , uruiko ize'eg imume'u har romo ure . Tupàn kwaw par uzeapyaka katu urerehe wà . Hemiruze'eg 'ym nuzeapyaka kwaw urerehe wà . Nezewe xikwaw tekwe purumuze'eg kar ma'e zane wà . Zazeapyaka katu teko waze'eg rehe . Xixak wanemiruze'eg wà no . Aze ru'u Tupàn Hekwe umuze'eg kar a'e wà . Aze ru'u iàmàtyry'ymar hekwe umuze'eg kar a'e wà . Xikwaw putar wamuze'eg kar har nehe , henu mehe nehe .
65001012	Description	Tupàn pe mai'u haw rehe pezemono'og mehe , wiko a'e pe pepyr wà no . Na'ikatu kwaw nezewe haw , ta'e numuwete katu kwaw Zezuz a'e wà xe . U'u temi'u tetea'u wà , uka'u pà wà . Xo uzeupe zo upyhyk temi'u wà . Nuzekaiw kwaw amogwer wanehe wà . Ywàkun àmàn 'ym ma'e ài wanekon wà . Ywytu weraha ywàkun wemimutar rupi a'e . Ma'ywa 'yw i'a 'ym ma'e ài wanekon wà no . Te àmàkyr mehe na'i'a kwaw wà . Ma'ywa 'yw ywy wi i'ok pyrer ài wanekon wà . Hapo kwer uxinig tuwe . Nezewegatete a'e purumu'e ma'e wà no . Numume'u kwaw Tupàn ze'eg zanewe wà . Hemu'em zanewe wà .
44005015	Description	— Zezuz hemimono karer ikàg a'e wà , umukatu ima'eahy ma'e a'e wà , i'i taw pe har wà . A'e rupi umuapyk ima'eahy ma'e waneraha pe izywyr wà , wanupaw mihaw rehe wà . Nezewe i'i ima'eahy ma'e wà . — Aze Pet ukwaw xe nehe , i'àg u'ar putar herehe nehe , i'i ima'eahy ma'e wà . — A'e rupi heruhàg wi putar ihe nehe , i'i uzeupeupe wà .
49006016	Faith	Zauxiapekwer weraha wyrapewa'i u'yw wi uzemimaw romo wà . A'e rupi takihepuku a'e , u'yw a'e no , nukutuk kwaw a'e wà . Zurupari hemu'em peme a'e . Hemu'emaw nuzawy kwaw u'yw ukaz ma'e a'e . Aze pezeruzar Zezuz rehe nehe , napezeruzar kwaw Zurupari ze'eg rehe nehe . Napezapo kwaw ikatu 'ym ma'e nehe . Pezeruzar haw nuzawy kwaw u'yw wi pezemimaw a'e nehe .
51003023	Recommendation	Wyzài ma'e iapo mehe , pema'ereko tuwe peranahy 'ym pà nehe , Zanezar pe pema'ereko haw ài nehe . Pema'ereko zo awa wanupe pema'ereko haw ài nehe .
58012016	Recommendation	Peiko zo Ezau ài nehe . Tupàn rehe uzekaiw 'ym ma'e romo hekon a'e . Zako tyky'yr romo hekon a'e . A'e rupi tu ipurumume'u wer zepe uma'e rehe paw rupi izupe a'e , ipurumume'u wer zepe uiwy rehe paw rupi izupe a'e no , umàno etea'i mehe a'e . Ezau ume'eg a'e ma'e paw rupi wywyr pe , temi'u pixika'i ma'e hekuzaromo .
43018040	Sin	Uhapukaz izupe wà . — Nan kwaw ty , emuhem kar zo ty , i'i izupe wà . — Emuhem kar amo ae zemunehew paw pe har urewe nehe . Emuhem kar Hapa ta'yr urewe nehe ty , i'i izupe wà . ( Hapa ta'yr a'e , ma'e rehe imunar ma'e romo hekon a'e , puruzuka ma'e romo hekon a'e . )
55003004	Sin	Nuzapo kwaw ma'e uze'eg rupi wà nehe . Uzapo putar wemiapo putar haw wà nehe . — Aipo ikatu ko ma'e , ni'i kwaw wà nehe . — Hekatu wera'u amogwer wanuwi , i'i putar uzeupe wà nehe . Ipurumurywete kar wer putar uzehe wà nehe , na'ipurumurywete kar wer kwaw Tupàn rehe wà nehe .
50002009	Grace	A'e rupi Tupàn umuzeupir kar ywate a'e re , amogwer wanuwihaw romo ikàg wera'u ma'e romo imuigo kar pà . — Ne tuwihawete romo ereiko ne kury , nekàg wera'u amogwer tuwihaw wanuwi paw rupi katete ne kury , i'i Tupàn izupe .
61001016	Description	Amume'u Zezuz Zanezar Zaneruwihawete ikàgaw peme ihe . Amume'u tur àwàm peme no . Namume'u e kwaw temu'emaw peme . Aexak tuwe ikàgaw ihe , ko ywy rehe heko mehe ihe .
61003016	Sin	Nezewe uze'eg a'e , upape ikair mehe paw rupi a'e . Amo ma'e zawaiw katu ma'e umume'u iko purupe , upape rehe imuapyk pà . Amo purumu'e ma'e nukwaw katu kwaw ize'eg wà . A'e rupi nukwaw kwaw purumu'e katu haw a'e ze'eg rehe wà . Nezewe a'e purumu'e ma'e a'e wà , upurumu'e waiko temu'emaw rehe a'e wà , inugwer Tupàn ze'eg kwehe arer imuapyk pyrer imume'u pà a'e wà no . Uzawy kar Tupàn hape amo wanupe nezewe wà . A'e rupi Tupàn uzepyk putar wanehe nehe no .
44014014	Description	Amo umume'u wanemiapo ràm oho Pawru pe wà . Uzemumikahy Pawru wà , henu mehe wà . Umu'i tuwe ukamir wà , uzemumikahy haw hexak kar pà wà . Uzàn oho teko wamytepe wà .
45015008	Faith	Kwehe mehe Tupàn umume'u Zaneruwihawete Zezuz tur àwàm zutew wanàmuzgwer wanupe a'e . A'e rupi amo 'ar mehe umur kar Zezuz a'e , a'e zutew wazuapyapyr wapyr a'e , ta'e umume'u imur kar àwàm wanàmuzgwer wanupe a'e xe , kwehe mehe a'e xe . Nezewe wexak kar wemimume'u kwer rupi oho haw , wanupe a'e . ( Azeharomoete Tupàn uzapo ma'e uze'eg rupi katete a'e . Umuaze tuwe uze'eg . )
59001026	Sin	— Amuwete katu Tupàn teko ihe , aze amo teko i'i uzeupe wà nehe , aze umume'u ze'eg iaiw ma'e tuweharupi wà nehe , aze uze'eg zemueteahy amo wanehe wà nehe , azeharomoete a'e teko numuwete katu kwaw Tupàn a'e wà . Hemu'em waiko uzeupe wà no .
43015020	Recommendation	Pema'enukwaw a'e heze'eg amo 'ar mehe heremimume'u kwer rehe . Awa na'ikàg wera'u kwaw uzar wi a'e . Heàmàtyry'ymar upuraraw kar ma'erahy ihewe a'e wà . Upuraraw kar putar ma'erahy peme a'e wà nehe no . Amo teko weruzar heze'eg a'e wà . Weruzar putar peze'eg wà nehe no .
43008031	Faith	A'e rupi nezewe i'i Zezuz Zutew wanupe a'e kury . — Aze pezeruzar heze'eg rehe nehe , a'e mehe peiko putar tuwe heremimu'e romo nehe .
44007011	Description	— Amo kwarahy mehe nuhyk kwaw temi'u Ezit ywy rehe har wanupe kury . Nuhyk kwaw Kànàà ywy rehe har wanupe no . Ima'uhez tuwe teko wà . Zaneràmuzgwer a'e wà no , nuexak pixik kwaw temi'u uiwy rehe a'e wà .
63001004	Faith	Pitàitài nememyr a'e wà , uzeruzar katu ze'eg azeharomoete har rehe a'e wà . Tuweharupi weruzar a'e ze'eg waiko wà no . Amo teko umume'u nememyr wazeruzar haw ihewe a'e wà . Herurywete henu mehe ihe . Ta'e nezewe zaneru uzapo kar zanewe a'e xe , ze'eg azeharomoete har heruzar kar pà zanewe a'e xe .
54005008	Faith	Uzeruzar ma'e a'e , aze iànàm wiko hemetarer 'ym ma'e romo a'e nehe , tuwe uzekaiw hehe nehe . Aze nuzekaiw kwaw hehe nehe , a'e mehe nuiko kwaw uzeruzar ma'e ài nehe . Iaiw wera'u uzeruzar 'ym ma'e wanuwi nehe , ta'e uzeruzar 'ym ma'e uzekaiw katu wànàm wanehe a'e wà xe .
58010022	Faith	A'e rupi zapuner Tupàn pe zaneze'egaw rehe wyzài 'ar mehe nehe . Tuwe nazaneremu'em kwaw izupe nehe . Tuwe zazeruzar hehe azeharomoete nehe , izupe zaneze'eg mehe nehe . Tuwe umukatu zanepy'a nehe . A'e rupi zanereharaz putar zaneremiapo kwer ikatu 'ym ma'e wi nehe . Xiputuka zanekamir 'y pupe zane . A'e rupi xigatu . Tuwe Tupàn zanemukatu nezewegatete nehe no , ikatu 'ym ma'e wi zanemunyryk pà nehe no .
48001023	Description	Xo herer zo ukwaw wà , ta'e amo ae teko umume'u heremiapo kwer wanupe a'e wà xe . — Pawru a'e , izypy mehe urerekar urezuka kar pà a'e . Ko 'ar rehe umume'u Zezuz rehe uzeruzar haw oho iko purupe a'e kury , i'i wanupe wà . — Izypy mehe uzeagaw teko wamupytu'u kar pà Zezuz rehe wazeruzar ire a'e wà . Ko 'ar rehe umume'u ze'eg puràg oho iko purupe kury , purumuzeruzar kar pà hehe kury , i'i wanupe wà .
44027034	Recommendation	A'e rupi ainoz ko ma'e peme kury . Pemai'u nehe kury , ty wà . Ta'e aze napemai'u kwaw nehe , pemàno putar nehe . Pemai'u nehe ty wà . Ni pitài pe'aw nukuz kwaw pewi nehe . ( Napemàno kwaw ko 'ar rehe nehe , napezemugaz kwaw nehe ) , i'i wanupe .
66002003	Faith	Pepuraraw ma'erahy kwer peiko . Napezàn kwaw ipuraraw mehe . Napepytu'u kwaw ikatuahy ma'e iapo re . Napepytu'u kwaw herehe pezeruzar ire . Nan . Pekàg tuwe ma'erahy kwer ipuraraw mehe .
56002002	Recommendation	Eze'eg awa tua'u ma'e wanupe nehe . — Peka'u zo nehe ty wà , ere wanupe nehe . — Peiko zo he'o ma'e ài nehe ty wà , ere wanupe nehe . — Pezeruze'eg pezehezehe nehe , ere wanupe nehe . — Pezeruzar wiwi Zezuz rehe nehe , ere wanupe nehe . — Pepuruamutar tuwe peho peiko nehe , ere wanupe nehe . — Aze pepuraraw ma'erahy nehe , pepytu'u zo pezeruzar ire nehe , ere wanupe nehe .
44017030	Recommendation	Kwehe mehe teko nukwaw katu kwaw Tupàn a'e wà . Ko 'ar rehe kury , Tupàn ukwaw kar wemiapo putar haw iko purupe kury . — Pezemumikahy penemiapo kwer ikatu 'ym ma'e rehe nehe , pepytu'u iapo re nehe , i'i iko purupe ko 'ar rehe kury .
43019025	Description	Zezuz ihy a'e , ikypy'yr a'e no , Mari Koro hemireko a'e no , Mari Matar pe har a'e no , a'e paw rupi u'àm oho Zezuz huwake a'e wà , ywyra kanetar huwake a'e wà .
66019013	Description	Heta tetea'u ma'e huwykwer ikamir puku rehe . Tupàn ze'eg , amo her romo no .
46008009	Recommendation	Tuwe rihi , aze pe'u a'e temi'u tupàn a'ua'u pe imono pyrer nehe ,
44013034	Grace	Amo ae Tupàn ze'eg kwehe arer a'e no , umume'u imugweraw pàwàm a'e no , tywypaw pe iho wi pixik 'ym àwàm a'e no . Nezewe i'i a'e ze'eg . — Ikatuahy ma'e azapo putar newe nehe , nemurywete kar pà nehe , a'e Tawi pe ihe . Azapo putar tuwe a'e ma'e newe ihe nehe kury , nemurywete kar pà ihe nehe kury , i'i a'e ze'eg imuapyk pyrer .
43014020	Faith	A'e 'ar ihem mehe nehe , pekwaw putar heru inuromo hereko haw pe nehe . Pekwaw putar heinuromo peneko haw nehe no , peinuromo hereko haw zàwegatete nehe no .
62002003	Faith	Aze xiruzar Tupàn ze'eg nehe , a'e mehe xikwaw tuwe Tupàn nehe , azeharomoete nehe .
43008024	Sin	A'e rupi — Pemàno putar nehe , a'e kwez peme ihe . — Ni amo napepyro kwaw penemiapo kwer ikatu 'ym ma'e wi a'e nehe , a'e kwez peme . Azeharomoete , pemàno putar pekatu 'ygwer wi pezepyro 'ym pà nehe , aze napezeruzar kwaw Tupàn romo hereko haw rehe nehe .
66017006	Sin	Uka'u a'e kuzà , ta'e u'u Tupàn hemiruze'eg wanuwy kwer iko a'e xe , ta'e u'u Zezuz rehe uzeruzar ma'e wanuwy kwer iko a'e xe , ta'e uzuka a'e wà xe . Aexak ika'u mehe ihe . Hepytuhegatu hexak mehe .
58012017	Description	A'e re amo ae 'ar mehe uputar zepe a'e ma'e a'e ywy paw rupi a'e . — Emur nema'e neywy ihewe nehe , i'i u pe . — Nan , ereme'eg tuwe nema'e ràm paw kwez nerywyr pe , a'e rupi nerywyr upyhyk putar hema'e heywy hemàno re a'e nehe , i'i tu izupe . Uzai'o tyky'yr . Nupyhyk kwaw .
43007012	Description	Teko paw uze'eg Zezuz rehe a'e wà . — Ikatuahy a'e , i'i amo wà . — Nan , hemu'em teko wanupe a'e , i'i amogwer wà .
44011021	Faith	Zanezar umur ukàgaw wanupe . A'e rupi teko tetea'u uzeruzar hehe wà , Zanezar hemiruze'eg romo wiko pà wà .
52002004	Faith	Uruzapo Tupàn hemiapo putar haw ure , ize'eg peme imume'u pà ure . Ta'e urerexak a'e xe , uze'eg puràg imume'u har romo uremuigo kar pà a'e xe . Nurumume'u kwaw Tupàn ze'eg teko wamurywete kar pà . Urumume'u ze'eg puràg Tupàn imurywete kar pà . Tupàn ukwaw urepy'a a'e . — Kwa , 'aw teko a'e wà , heamutar katu a'e wà , i'i Tupàn , urerehe uze'eg pà uzeupe .
46015057	Grace	Tupàn ikatuahy a'e . Umumàno kar Zanezar Zezuz Zaneruwihawete zanerekuzaromo a'e . A'e re umugweraw kar a'e no . A'e rupi zakweraw wi putar zanemàno re zane nehe no , umàno 'ym ma'e romo zanereko pà zane nehe no .
54005005	Faith	Kuzà imen umàno ma'e kwer a'e , aze wiko a'e zutyka'i a'e nehe , aze naheta kwaw hehe uzekaiw ma'e nehe , tuwe uze'eg Tupàn pe nehe , 'aromo nehe , pyhaw nehe no , ma'e henoz pà izupe nehe , temi'u henoz pà izupe nehe no .
43016024	Grace	Ko 'ar rehe napenoz kwaw ma'e izupe herer rehe . Penoz tuwe ma'e izupe nehe ty wà . A'e rupi penurywete putar tuwe nehe .
46007021	Recommendation	Pezeruzar zanune peiko amo pe uma'ereko e ma'e ài , peiko wiwi zo nezewe nehe . Aze pezar pemono kar uzewi nehe , a'e ma'ereko haw wi pepyro pà nehe , peho izuwi nehe . Pema'ereko pezeupe nezewe mehe nehe .
65001019	Sin	A'e awa a'e wà , pemuzeàmàtyry'ym kar waiko a'e wà . Ipurapo wer ikatu 'ym ma'e rehe wà . A'e rupi uzapo wà . Nuwereko kwaw Tupàn Hekwe upy'a pe wà .
48001006	Sin	Amo umume'u penemiapo kwer ikatu 'ym ma'e ihewe wà . Hepytuhegatu henu mehe ihe . Tupàn penenoz Zaneruwihawete pe pemono pà a'e , ta'e pepuhareko a'e xe , ta'e ipurupyro wer penehe a'e xe . Na'arewahy pepuir izuwi , pepuir penenoz tarer wi . Amo ae ze'eg rupi peho peiko kury . Temu'emaw heruzar pà kury .
58012014	Recommendation	Pereko katu amogwer teko paw rupi katete pe wà nehe , wàmàtyry'ym 'ym pà pe wà nehe . Peiko ikatu 'ym ma'e iapo pixik 'ymar romo nehe . Peiko ikatuahy ma'e romo Tupàn zàwe nehe . Aze teko nuiko kwaw ikatuahy ma'e romo wà nehe , nuexak kwaw Zanezar wà nehe .
43021006	Description	— Peityk kyhapari imono pekanu wi nehe kury , iawyze har rehe nehe kury . A'e mehe pepyhyk putar ipira pe wà nehe kury , i'i urewe . Na'e uruityk kyhapari ize'eg rupi katete ure kury . Nurupuner kwaw henuhemaw rehe kury , ta'e heta tetea'u ipira kyhapari pupe a'e wà kury xe .
46007019	Recommendation	Ta'e Tupàn nume'e kwaw zutew romo zanereko haw rehe a'e xe , nume'e kwaw zutew 'ym romo zanereko haw rehe a'e xe . Xo uze'eg rupi zanereko haw rehe zo ume'e . Xo uze'eg heruzar haw zo wexak .
45012008	Recommendation	Aze i'i nezewe newe nehe , — Emono nema'e neremetarer amo pe nehe , aze i'i newe nehe , nerekyty'ym zo nehe . Aze nemuigo kar tuwihaw romo nehe , ema'ereko katu nehe , epureruze'egatu nehe . Aze i'i Tupàn newe nehe , — Ezapo ikatu ma'e eho amo wanupe nehe , aze i'i newe nehe , nerurywete iapo mehe nehe .
44019002	Faith	Upuranu wanehe . — Pezeruzar Zezuz rehe . Aipo Tekwe Puràg uhem wà pepy'a pe a'e , hehe pezeruzar mehe a'e , i'i wanupe , wanehe upuranu pà . — Nurenu pixik kwaw Tekwe Puràg rehe ze'egaw ure pa , nurukwaw kwaw heko haw ure pa , i'i izupe wà .
53003014	Recommendation	Aze teko noho kwaw ureze'eg rupi wà nehe , ko pape rehe imuapyk pyrer rupi wà nehe , a'e mehe petyryk wanuwi nehe . Tuwe wiko a'e zutyka'i a'e wà nehe . A'e rupi imaranugar putar wà nehe , a'e mehe weruzar putar ru'u Tupàn ze'eg wà nehe .
46015050	Sin	Hetekwer ma'e a'e wà , huwy ma'e a'e wà , nupuner kwaw oho haw rehe Tupàn pyr a'e wà nehe . Zaneretekwer umàno ma'e ràm nuiko kwaw ipyr wà nehe . Umàno putar a'e 'ym mehe wà nehe .
43006027	Recommendation	— Xo temi'u ko ywy rehe har aekar putar ihe nehe , peze zo nehe . Xo ko ywy rehe peneko mehe pe'u putar agwer temi'u nehe . Aze nape'u kwaw nehe , ipuga nehe . Aze pemàno nehe , pepytu'u putar i'u re nehe . Ihe Awa ta'yr ihe . Aze peruzar heze'eg nehe , a'e mehe heruzar haw nuzawy kwaw amo ae temi'u peme a'e nehe . Aze peiko a'e temi'u zàwenugar i'u har zàwenugar romo nehe , peiko putar tuweharupi Tupàn pyr nehe , ta'e Tupàn heru a'e xe , umur ukàgaw ihewe a'e xe . Umume'u wa'yr romo hereko haw iko purupe a'e .
59004003	Sin	Penoz ma'e izupe . Numur kwaw peme . Ta'e pezeupe zutyka'i peputar a'e ma'e pe xe . Xo ma'e pemurywete kar har zo penoz peiko izupe . A'e rupi numur kwaw peme .
49005020	Faith	Tuweharupi pemume'u Tupàn zaneru ikatu haw izupe nehe , Zanezar Zezuz Zaneruwihawete her rehe nehe , hemimur kwer paw rehe nehe , hemiapo kwer paw rehe nehe no .
48003006	Faith	Ze'eg kwehe arer umume'u penàmuz Àmàrààw heko awer a'e . Pema'enukwaw heko haw rehe nehe . Uzeruzar Tupàn ze'eg rehe . A'e rupi Tupàn i'i izupe . — Erezeruzar heze'eg rehe , a'e rupi ikatu 'ym ma'e iapo 'ymar romo ereiko putar heruwa rupi kury , i'i izupe .
66021023	Grace	Naheta kwaw kwarahy a'e pe , ni zahy . Ta'e Tupàn ipuràg eteahy haw uhyape katu a'e pe har a'e wà xe . Àràpuhàràna'yr zàwenugar wiko tatainy romo a'e pe har wanupe .
45008009	Faith	Aze Tupàn Hekwe wiko nerehe nehe , erezapo putar ma'e hemimutar rupi nehe . Nereho kwaw neremimutar rupi nehe . Aze teko nuwereko kwaw Zaneruwihawete hekwe uzehe wà nehe , a'e mehe nuiko kwaw hemiruze'eg romo wà nehe .
45011023	Faith	Aze zutew uzeruzar wi hehe a'e wà nehe , Tupàn omomog wi putar ma'ywa 'yw rehe a'e wà nehe . Ta'e Tupàn upuner zutew wamomog wi haw rehe a'e ma'ywa 'yw rehe a'e wà nehe no xe , wemiruze'eg romo wamuigo kar wi pà a'e wà nehe no xe .
66014005	Description	Nahemu'em pixik kwaw wà . Nuzapo pixik kwaw ikatu 'ym ma'e wà .
44024014	Faith	Xo ko ma'e zo azeharomoete a'e . Amuwete katu Tupàn ureràmuzgwer wazar ihe . — Zezuz a'e , Tupàn ta'yr romo hekon a'e , a'e wanupe . Na'ikatu kwaw heze'eg wanupe . Azeruzar Moizez ze'eg pape rehe imuapyk pyrer kwehe arer rehe paw rupi ihe no .
45013008	Recommendation	Penewer zo ma'e rehe amo pe nehe . Pepuruamutar katu nehe . Aze teko upuruamutar katu tuwe a'e wà nehe , Tupàn ze'eg imur pyrer heruzar har romo wanekon putar a'e wà nehe .
66016009	Sin	Ukaz teko ywy rehe har wà , kwarahy hakuahy mehe wà . A'e rupi uze'eg zemueteahy Tupàn her rehe wà , ta'e Tupàn a'e ma'erahy kwer izar romo hekon a'e xe . Teko a'e 'ar mehe har nupytu'u kwaw ikatu 'ym ma'e iapo re wà . Nuzemumikahy kwaw wemiapo kwer rehe wà . Numume'u katu kwaw Tupàn ikàgaw wà .
66021012	Description	Amo umuapyk Àràpuhàràna'yr zàwenugar hemimono karer waner itahu wanehe a'e . Uhua'u ipàrirogaw . Heta 12 uken ipàrirogaw rehe . 2 Tupàn heko haw pe har uzekaiw katu uken rehe a'e wà . Umuapyk 12 Izaew ta'yr waner a'e uken rehe wà .
48003013	Grace	Aze amo uzapo ikatu 'ym ma'e a'e nehe , uhaw ze'eg kwehe arer a'e mehe a'e nehe . Tupàn uzepyk putar hehe nehe . Tupàn uzepyk Zaneruwihawete rehe zanerekuzaromo a'e , zanepyro pà zanemàno haw wi tatahu wi a'e . Nezewe i'i ze'eg kwehe arer a'e . — Tupàn uzepyk putar ywyra rehe izuka pyrer rehe a'e nehe .
48001013	Sin	Amo teko umume'u hereko awer oho peme a'e wà . — Pawru wiko tuwe zutew romo a'e . Weruzar tuwe zutew wanàmuzgwer waze'eg a'e no . Parizew romo hekon a'e no , i'i peme wà , herehe uze'eg pà wà . — Wekar Tupàn hemiruze'eg oho iko a'e wà , wapuhareko 'ym pà a'e wà , i'i peme herehe uze'eg pà wà . — Uzeagaw tuwe wamumaw pà wazuka pà a'e no , i'i peme wà .
66020002	Description	Upyhyk a'e mozuhu oho kury . Mozuhu a'e , a'e mozuhu kwehe arer romo hekon a'e . Zurupari her romo a'e . Na'e a'e Tupàn heko haw pe har uzàpixi àzàguhu kury , ywykwaruhu pupe heityk pà kury . Uwàpytym ywykwaruhu kury . A'e rupi àzàguhu nupuner pixik kwaw teko ywy rehe har wanupe wemu'emaw rehe a'e nehe kury . Umumaw putar 1.000 kwarahy a'e pe ywykwaruhu pupe upyta pà nehe . A'e re , Tupàn umuhem kar wi putar nehe . Tàrityka'i wata wi putar ywy rehe a'e re nehe .
44008009	Description	Amo awa wiko a'e pe a'e . Ximàw her romo a'e . Kwehe uzapo purumupytuhegatu kar haw iko a'e pe har wanuwa rupi . — Aiko tuwihaw ikàg ma'e romo ihe , i'i oho iko Xamari ywy rehe har wanupe .
50003010	Faith	Hepurukwaw wer xo Zaneruwihawete rehe zo ihe kury . Xo hehe hepureruzar wer no . Ikàg wera'u a'e . A'e rupi ukweraw wi umàno re . Aputar a'e ikàgaw hezeupe . Upuraraw ma'erahy kwer . A'e rupi hepurupuraraw wer ma'erahy kwer rehe izàwe nehe no . Umàno no . Hereko wer izàwe no , hemàno mehe no .
54005022	Recommendation	Awa a'e nehe , aze uzeruzar romo ma'e romo hekon a'e nehe , emuigo kar zo uzeruzar ma'e waneruze'egar romo nehe . Tuwe rihi . Uzapo putar ru'u ikatu 'ym ma'e na'arewahy a'e nehe . Aze a'e rupi nehe , a'e mehe umuaiw putar upureruze'egaw uzewi a'e nehe , ta'e eremuigo kar uzeruzar ma'e waneruze'egar romo na'arewahy ne xe . Aze a'e rupi erezapo nehe , ikatu 'ym ma'e erezapo putar nehe . Etyryk ikatu 'ym ma'e wi nehe , nezemonokatu pà Tupàn pe nehe .
56002003	Recommendation	Eze'eg kuzàgwer ihya'u ma'e wanupe nehe . — Pe no zàkwà wà . Pemuwete katu Tupàn nehe , ikatu ma'e iapo pà nehe , ere wanupe nehe . — Peze'eg zemueteahy zo amogwer wanehe nehe , ere wanupe nehe . Kàwiahy uzeapo teko wazar romo a'e . Peiko zo a'e teko wazàwe nehe , zàkwà wà , ere wanupe nehe . — Pezapo ikatuahy ma'e peho peiko nehe , a'e rupi amogwer kuzà ihya'uete 'ym ma'e a'e wà nehe no , uzapo putar ikatuahy ma'e oho waiko a'e wà nehe no , pezàwegatete a'e wà nehe no , ere wanupe nehe .
46007038	Recommendation	Nezewe a'e peme kury . Aze awa wereko wemireko ràm nehe , ikatu nezewe mehe nehe . Aze nuwereko kwaw nehe , ikatu wera'u nezewe mehe nehe .
59001022	Recommendation	— Aze zazeapyaka katu ize'eg rehe nehe , a'e mehe zanepyro putar a'e nehe , peze zo pezeupeupe nehe . Peruzar ize'eg nehe no , hehe pezeapyaka re nehe no .
43007001	Violence	A'e ma'e imume'u re wata Zezuz oho iko Karirez ywy rehe a'e kury . Na'iata wer kwaw Zutez ywy rehe , ta'e Zutew wanuwihaw a'e pe har ipuruzuka wer hehe a'e wà xe .
46001030	Grace	Tupàn pemono'ono'og Zaneruwihawete Zezuz hekwe inuromo a'e . Hekwe upyta pepy'a pe . Aze xikwaw Zezuz zane nehe , ukwaw kar putar uze'eg zanewe nehe . Aze zazeruzar hehe nehe , Tupàn zanemuawyze putar nehe . Zaiko putar hemiruze'eg romo nehe , zanepyro putar zaneremiapo kwer ikatu 'ym ma'e wi nehe no .
43013005	Description	Omono 'y kawaw pupe kury . Uhez urepy nànàgatu iko . Uhyuhyw a'e pàn pehegwer uku'aw har pupe .
44022004	Violence	Izypy mehe azàmàtyry'ym Zezuz rehe uzeruzar ma'e aha ihe wà , wapyhyk kar pà ihe wà , wazuka kar pà ihe wà . Apyhyk kar awa ihe wà , kuzà ihe wà no , zemunehew paw pe wamunehew kar pà ihe wà .
43007043	Description	A'e rupi amo uzeruzar Zezuz rehe wà , amogwer nuzeruzar kwaw hehe wà .
60005002	Recommendation	Àràpuhàràn mono'ogar a'e wà , uzekaiw katu weimaw wanehe a'e wà . Nezewegatete pezekaiw katu Zezuz rehe uzeruzar ma'e wanehe nehe no . Ta'e Tupàn pemuigo kar waneruze'egar romo a'e xe . Hezekaiw wer neremiruze'eg wanehe ihe , peze Tupàn pe nehe . Ta'e nezewe haw Tupàn uputar a'e no xe . — Nahezekaiw katu wer kwaw wanehe ihe , peze zo wanupe nehe . — Xo temetarer hekuzaromo zo ama'ereko putar ihe nehe , peze zo nehe . Pezekaiw wer tuwe wanehe nehe .
46015056	Sin	Ikatu 'ym ma'e iapo har romo zaiko zane . — Ikatu 'ym ma'e iapo har umàno putar a'e wà nehe , i'i ze'eg kwehe arer a'e . A'e rupi zaneretekwer a'e wà , umàno ma'e kwer romo wanekon a'e wà .
59005004	Sin	Napemekuzar kwaw peko pe uma'ereko ma'e pe wà . A'e rupi uze'eg zemueteahy waiko penehe wà kury . Peko pe ma'e 'a kwer ipo'o har wà , uze'eg waiko Tupàn pe wà . — O Tupàn . Urezar upuraraw kar ma'erahy waiko urewe a'e wà . Ezepyk wanehe nehe . Ta'e numur kwaw urema'ereko awer hekuzar urewe a'e wà xe , i'i waiko Tupàn pe wà .
60002001	Recommendation	A'e rupi pepytu'u ikatu 'ym ma'e paw iapo re nehe ty wà . Pepytu'u penemu'em ire nehe . Penemu'em zo penemiapo kwer rehe nehe . Peiko Tupàn ze'eg heruzar harete romo nehe . Pepytu'u penewyrowyroahy re nehe . Pepytu'u amo wanupe peze'eg zemueteahy re nehe .
46007039	Recommendation	Kuzà a'e , aze imen wikuwe a'e rihi , nupuner kwaw umen wi haw rehe a'e nehe . Aze imen umàno nehe , upuner umen wi haw rehe nehe , aze imen ràm wiko uzeruzar ma'e romo a'e nehe .
55002018	Sin	Hemu'em nezewe wà . — Tupàn umugweraw kar wi uzeruzar ma'e umàno ma'e kwer kwez paw rupi a'e wà kury , weko haw pe waneraha pà kwez a'e wà kury . Zanerezar tuwe xe ywy rehe a'e , i'i mua'u waiko teko wanupe wà .
48005006	Faith	Aze zaiko Zaneruwihawete inuromo nehe , aze zanepirera'i ximonohok kar nehe , aze naximonohok kar kwaw nehe , uzuawygatu Tupàn pe nehe . Nezewe i'i putar zanewe a'e nehe . — Aipo pezeruzar herehe , aipo pepuruamutar katu peiko , i'i putar zanewe nehe . — Aipo pemonohok kar pepirera'i , ni'i kwaw zanewe nehe .
58005009	Grace	Upuraraw ma'erahy tetea'u . — Uhyk kury , i'i tu izupe . A'e mehe upuner umàno haw rehe , teko wapyro pà tatahu wi . Upyro putar uze'eg heruzar har paw rupi katete wà nehe . Upyta putar ipyr tuweharupi wà nehe .
46016001	Recommendation	Azapo kar putar amo ma'e peme ihe kury . ( Tupàn hemiruze'eg Zutez ywy rehe har a'e wà , upuraraw ma'erahy kwer waiko a'e wà . Nuhyk kwaw temi'u wanupe . ) A'e rupi pemono'og penemetarer ikurer nehe , wanupe imonokatu pà nehe . Amono'og kar temetarer Karaz ywy rehe har uzeruzar ma'e wanupe ihe . Nezewegatete amono'og kar kwez peme ihe kury .
49005022	Recommendation	Kuzà imen ma'e a'e wà nehe , tuwe weruzar umen ze'eg a'e wà nehe , Zanezar ze'eg heruzar haw zàwegatete a'e wà nehe .
43008012	Faith	Uze'eg wi Zezuz teko tàpuzuhu pe har wanupe kury . — Tatainy zàwenugar romo aiko ko ywy rehe har wanupe ihe . Aze xiraha tatainy pe rupi pyhaw nehe , xixak putar zaneho àwàm nehe . Nezewegatete aze teko uzeruzar herehe a'e wà nehe , nuzapo kwaw ikatu 'ym ma'e oho waiko a'e wà nehe . Wiko putar tuweharupi Tupàn pyr a'e wà nehe .
65001017	Recommendation	Pema'enukwaw katu ko ma'e rehe nehe , hemyrypar wà . Zanezar Zezuz Zaneruwihawete hemimono karer a'e wà , umume'u ma'e peme a'e wà . Pema'enukwaw katu waze'eg rehe nehe .
44017025	Grace	Nuputar kwaw ma'e teko wanemiapo kwer iko a'e , ta'e a'e ae umuigo kar ma'e paw rupi katete iko a'e wà xe , ta'e a'e ae umupytuhem kar wikuwe ma'e paw rupi katete iko a'e wà no xe . Ma'e paw rupi katete omono teko wanupe a'e .
62005009	Faith	Aze teko umume'u ma'e zanewe wà nehe , zazeruzar wewer waze'eg rehe nehe . Aze Tupàn umume'u ma'e zanewe nehe , zazeruzar putar tuwe ize'eg rehe nehe , ta'e nahemu'em kwaw a'e xe . A'e rupi zazeruzar a'e Zezuz rehe zanema'enukwaw mehe zane , ta'e Tupàn umume'u zanepy'a pe a'e xe .
45013014	Faith	— Hepurapo wer ikatu 'ym ma'e rehe ihe nehe , aze pepy'a i'i peme nehe , pezekaiw zo hehe nehe . Pezapo zo hemiapo putar haw nehe . — Emur nekàgaw ihewe nehe , peze Zezuz Zaneruwihawete pe nehe . Peiko ikatu 'ym ma'e iàmàtyry'ymar romo nehe .
58011030	Description	Izaew izuapyapyr uzeruzar Tupàn rehe wà . A'e rupi umumaw 7 'ar Zeriko tawhu izywyr wata pà wà , Tupàn ze'eg heruzar pà wà . A'e rupi Tupàn weityk pàrirogaw tawhu izywyr har a'e , wemiruze'eg wapytywà pà a'e , ta'e uzeruzar hehe a'e wà xe .
44019011	Grace	Uzapo kar Tupàn purumupytuhegatu kar haw iko Pawru pe a'e , hexak pyr 'ym izupe a'e , teko wanuwa rupi a'e .
43008034	Sin	Uze'eg Zezuz wanupe . — Azeharomoete heze'eg ihe . Ikatu 'ym ma'e iapo har a'e wà , uma'ereko e ma'e ài wanekon paw rupi katete a'e wà . Wanemiapo kwer ikatu 'ym ma'e a'e , wazar ài hekon a'e .
62004011	Faith	Hemyrypar heremiamutar wà . Aze nezewe Tupàn zaneamutar katu a'e . A'e rupi zane nehe no , tuwe zazeamutamutar katu zane nehe no .
44002028	Grace	Ta'e hemu'e pe tekuwe haw pe pureraha ma'e rehe ne xe . A'e hepyr nereko haw hemynehem herurywete haw pupe a'e , i'i Tawi ze'eg kwehe arer imume'u pà a'e .
54004013	Recommendation	Nepyr heho 'ym mehe we emugeta Tupàn ze'eg teko wanuwa rupi tuweharupi nehe . Emume'u ize'eg eho iko teko wanupe nehe , hehe wamu'e pà nehe no .
47004008	Description	Amo 'ar mehe ma'erahy tetea'u urupuraraw ure , nurupytu'u kwaw Tupàn pe urema'ereko re ure . — Ma'e xiapo putar nehe kury , uru'e urezeupe . — Zapytu'u Tupàn pe zanema'ereko re nehe , nuru'e pixik kwaw urezeupe . Nuruzemumikahy kwaw ure .
44002013	Description	Amogwer uze'eg uryw ahyahy wanehe wà , uzeruzar ma'e wanehe wà . — Uka'u waiko a'e wà , i'i wanupe .
66021018	Description	Uzapo ita hekuzar katu ma'e tetea'u zaz her ma'e a'e pàrirogaw romo a'e wà . Uzapo ita hekuzar katu ma'e tetea'u or her ma'e a'e tawhu romo wà no .
66015006	Description	A'e 7 Tupàn heko haw pe har a'e wà , ma'erahy ràm ipuraraw kar har a'e wà , uhem wà tàpuzuhu wi a'e wà kury , ukamir xigatu ma'e imunehew pà a'e wà kury . Heny katu wakamir . Uzeku'apixi haw hekuzar katu ma'e umunehew wà no .
45012014	Recommendation	Aze teko upuraraw kar ma'erahy peme a'e wà nehe , a'e mehe — Ezapo ikatuahy ma'e a'e heàmàtyry'ymar wanupe nehe , peze Tupàn pe nehe . Azeharomoete ty wà . Pezapo kar zo ikatu 'ym ma'e peàmàtyry'ymar wanupe nehe .
66001015	Description	Ipy henyeny katu itazu imueny katu pyrer ài no . Ize'eg wànoànog yrypu uhua'u ma'e ài no .
43017026	Grace	Amume'u neze'eg wanupe ihe , nekwaw kar pà wanupe ihe . Amume'u wi wi putar wanupe ihe nehe kury . — Heru heamutar katu a'e , a'e wanupe ihe . A'e rupi uzeamutamutar katu putar a'e wà nehe no . A'e rupi aiko putar wainuromo ihe nehe no .
45008032	Grace	Umur wa'yr imumàno kar pà zanerekuzaromo a'e . Nahekyty'ym kwaw a'e . Umur wa'yr zanewe , a'e rupi umur putar ma'e paw zanewe nehe no .
65001018	Sin	Nezewe i'i peme a'e wà . — 'Ar iahykaw rehe har ihem etea'i mehe nehe , teko upuka putar penehe a'e wà nehe . Tupàn rehe uzeruzar 'ym ma'e a'e wà nehe , ipurapo wer putar ikatu 'ym ma'e rehe a'e wà nehe . A'e rupi uzapo putar wà nehe , i'i peme wà .
45011018	Recommendation	A'e rupi peze'eg zemueteahy zo a'e hàkà upen ma'e kwer wanehe nehe . Ta'e hàkà ài peiko pe no xe . Hàkà nomono kwaw ukàgaw hapo pe a'e . Nan . Hapo umur ukàgaw wàkà pe a'e .
47001024	Faith	— Pezeruzar ureze'eg rehe nehe , nuru'e kwaw peme . Ta'e pekàg pezeruzar haw rehe pe kury . Nan . Urumume'u tatahu wi pepyro haw peme ure . A'e rupi penurywete putar nehe .
43011001	Description	Amo awa Metàn taw pe har ima'eahy a'e kury . Arazar her romo a'e . Mari heko haw a'e , ikypy'yr Mart heko haw a'e no , Metàn taw pe tuz a'e .
52004008	Sin	Tupàn umur kar Wekwe Puràg peme a'e . Aze teko nuzekaiw kwaw ko heze'eg rehe wà nehe , ko pape rehe imuapyk pyrer rehe wà nehe , a'e mehe nuiko kwaw Tupàn heruzar har romo wà nehe , ta'e awa numume'u kar kwaw ko ze'eg ihewe a'e wà xe . Tupàn ae umume'u kar ihewe a'e .
62004002	Faith	Pezeapyaka katu waze'eg rehe nehe . — Zezuz Zaneruwihawete wiko awa romo a'e , umàno zanerekuzaromo a'e , aze i'i amo purumu'e ma'e nehe , a'e mehe wereko Tupàn Hekwe uzehe nehe . Nezewe pekwaw putar Tupàn Hekwe a'e purumu'e ma'e ipy'a pe heko haw nehe .
65001008	Sin	Nezewegatete a'e purumu'e mua'u ma'e ko 'ar rehe har a'e wà no , wexak ma'e upuahu pe a'e wà no . — Kwa , xiapo ikatu 'ym ma'e nehe ty wà , ta'e amo uzapo kar kwez ihewe hepuahu pe a'e no xe , i'i mua'u waiko purupe wà . Na'iakatuwawahy kwaw Tupàn rehe wà , na'ipureruzar wer kwaw ize'eg rehe wà . Uze'eg zemueteahy Tupàn hemiruze'eg ywate har wanehe wà no .
60003011	Recommendation	Etyryk ikatu 'ymaw wi nehe . Ezapo xo ikatu ma'e zo nehe . Ekar zeàmàtyry'ym 'ymaw . Epytu'u zo hekar ire nehe . A'e mehe erehem putar izupe nehe .
51001023	Faith	Pezeruzar wiwi peho peiko ze'eg azeharomoete har rehe nehe . Pezawy zo a'e ze'eg nehe . Pepytu'u zo heruzar ire nehe . Peàrogatu Zezuz tur àwàm nehe , peàrogatu ipyr peho àwàm nehe no . Ze'eg puràg henu mehe pezypyrog hàro pà nehe . Pezekaiw zo temu'emaw rehe nehe , a'e rupi napepytu'u kwaw ze'eg puràg rehe pezeruzar ire nehe . Zezuz umume'u kar uze'eg puràg ihewe . A'e rupi imume'u har a'e wà , ihe ihe no , urumume'u ize'eg oroho uruiko ywy nànàn taw nànàn ure no . Ze'eg puràg a'e kury , hezar romo uzeapo a'e kury .
43008059	Violence	Na'e teko upyhyk ita oho a'e wà . Ipuruzuka wer zepe Zezuz rehe wà , ta'e Tupàn romo uzemume'u a'e xe . Nuzuka kwaw wà , ta'e uzeàmim oho wanuwi a'e xe . Na'e uhem oho tàpuzuhu wi kury .
49004024	Recommendation	Aze zanekamir izemàner nehe , xityk nehe . Ximunehew putar ipyahu ma'e zane nehe . Nezewegatete pezapo ikatu ma'e nehe kury , ikatu 'ym ma'e rehe pema'enukwaw 'ym pà nehe kury . Kwehe mehe pepurapo wer ikatu 'ym ma'e rehe . Ko 'ar rehe Tupàn peapo ipyahu ma'e ài a'e kury . A'e rupi pezapo putar ikatuahy ma'e hemimutar rupi nehe kury .
66014012	Faith	Àzàguhu uzàmàtyry'ym putar Tupàn hemiruze'eg a'e wà nehe . Uzàmàtyry'ym putar ize'eg heruzar har a'e wà nehe no . Uzàmàtyry'ym putar Zezuz rehe uzeruzar ma'e a'e wà nehe no . Tuwe nuzàn kwaw àzàguhu wi wà nehe , tuwe nupytu'u kwaw Zezuz rehe uzeruzar ire wà nehe , wàmàtyry'ym mehe wà nehe .
44013030	Description	Nupyta kwaw a'e pe . Tupàn umugweraw kar imàno re .
43010011	Description	Àràpuhàràn wanehe uzekaiw ma'e ikatuahy ma'e zàwenugar romo aiko ihe . Àràpuhàràn wanehe uzekaiw katu ma'e a'e nehe , aze ikatuahy ma'e romo hekon a'e nehe , umàno putar weimaw wanekuzaromo a'e nehe , wanehe uzekaiw mehe a'e nehe . Nezewegatete amàno putar teko wapyro pà tatahu wi ihe nehe no .
49003002	Grace	Peinu hema'ereko haw rehe ze'egaw pe . Hepuhareko katu Tupàn a'e . A'e rupi hemono kar purupe . — Emume'u Zezuz rehe ze'egaw teko wanupe nehe , i'i ihewe . A'e rupi pepuner ize'eg henu haw rehe no .
56003010	Recommendation	Aze amo uzeruzar ma'e umuzeàmàtyry'ym kar amo teko a'e wà nehe , a'e mehe eze'eg nezewe izupe nehe . — Na'ikatu kwaw nezewe neremiapo kwer ne , ere izupe nehe . Aze umuzuapyr wi nezewe haw nehe , eruze'eg wi eho nehe no . Aze umuzuapyr wiwi nezewe haw nehe no , a'e mehe emuhem kar a'e teko uzeruzar ma'e wazemono'ogaw wi nehe . A'e rupi uzemumikahy putar ru'u nehe .
43010019	Description	A'e ze'eg henu mehe uzemuza'aza'ak wi teko wà . Amo uzeruzar Zezuz rehe a'e wà kury . Amogwer nuzeruzar kwaw hehe a'e wà .
43003033	Faith	Tupàn umume'u ze'eg azeharomoete har a'e . Amo teko uzeruzar Zezuz ze'eg rehe wà . Amogwer wexak uzeruzar ma'e wà . Wanexak mehe ukwaw Tupàn ze'eg azeharomoete har wà . — Azeharomoete ize'eg , i'i izupe wà .
61003014	Recommendation	Hemyrypar heremiamutar wà . Peàro a'e 'ar peiko . A'e rupi pezeagaw ikatu 'ym ma'e wi petyrykaw rehe nehe , pezeagaw ikatuahy ma'e romo peneko haw rehe Tupàn huwa rupi nehe no . Peiko iàmàtyry'ym 'ymar romo nehe .
53003001	Faith	Urerywyr wà . Aipo pema'enukwaw pepyr urereko awer rehe pe . A'e pe Tupàn ze'eg imume'u mehe , teko tetea'u uzeruzar hehe a'e wà . Peze'eg Tupàn pe urerehe nehe , ize'eg imume'u haw rehe nehe , ko 'ar rehe taw nàn ureho mehe nehe . Tuwe amogwer teko uzeruzar a'e teko wazàwe a'e wà nehe no .
47004014	Faith	Urukwaw ko ma'e ure , Tupàn hemiapo kwer ure . Umugweraw kar Zanezar Zezuz a'e . Wikuwe wi wi a'e . Zanemugweraw kar putar a'e nehe no , Zezuz ài a'e nehe no . Uremono'og putar peinuromo a'e nehe no , zanererur pà uwa rupi a'e nehe no .
59005014	Recommendation	Aze amo ima'eahy nehe , tuwe uzeruzar ma'e waneruze'egar uzemono'og oho hàpuz me wà nehe , ma'e kawer imono pà hehe wà nehe . — Tuwe Tupàn nemukatu nehe , i'i putar izupe wà nehe .
44007023	Description	Te , tua'u kury . 40 kwarahy wereko kury . Amo 'ar mehe uze'eg uzeupe kury . — Aexak putar heànàmete ihe wà nehe kury , Izaew izuapyapyr ihe wà nehe kury , i'i uzeupe .
44023027	Violence	Zutew upyhyk kwez awa a'e wà . Uzuka tària'i wà . Tuwihaw ikàg wera'u ma'e Hom tawhu pe har hemiruze'egete romo hekon a'e . A'e rupi araha amo zauxiapekwer a'e pe ihe wà . Upyro a'e awa zutew wanuwi a'e wà .
44019029	Description	Na'e teko taw pe har wikwahy paw rupi katete a'e wà no , henu mehe a'e wà no . Upyhyk Kaz oho wà , upyhyk Aritak oho wà no . Maxeton ywy rehe har romo wanekon wà , Pawru rupi wata ma'e romo wanekon wà . Weraha a'e mokoz awa wà , uzemono'ogaw pe wà .
44003014	Sin	— Ezuka nehe , peze izupe . Nuzapo pixik kwaw ikatu 'ym ma'e a'e . Tuweharupi uzemonokatu Tupàn pe a'e , ikatuahy ma'e romo wiko pà a'e . — Nuiko kwaw ureruwihawete romo a'e , peze izupe . — Emuhem kar puruzuka ma'e Hapa ta'yr urewe nehe , peze izupe .
44015009	Faith	— A'e rupi zutew a'e wà , zutew 'ym a'e wà no , zuawygatu waiko Tupàn huwa rupi a'e wà kury . Umukatu zutew 'ym wapy'a iko a'e , ta'e uzeruzar Zezuz rehe a'e wà kury xe .
46011028	Recommendation	A'e rupi , tuwe teko pitàitàigatu ume'egatu upy'a pe wà nehe , i'u 'ym mehe we wà nehe . Aze wapy'a ikatu Tupàn pe wà nehe , a'e mehe u'u putar a'e typy'ak a'e kanek por wà nehe .
46015058	Faith	A'e rupi nezewe aze'eg peme ihe kury , herywyr wà . Pepuir zo pezeruzar haw wi nehe . Pepytu'u zo hehe pezeruzar ire nehe . Peho tuwe Tupàn hape rupi nehe , tuweharupi nehe . Pema'ereko tuweharupi Zanezar pe nehe . Aze pema'ereko izupe nehe , napema'ereko e kwaw nehe . Penemiapo kwer ikatu izupe paw rupi .
46004016	Recommendation	A'e rupi , — Peiko ihe ài pe nehe ty wà , ma'e iapo pà tuweharupi ihe ài nehe ty wà , a'e peme kury .
46001021	Faith	Tupàn zutyka'i ukwaw ma'e paw rupi a'e . Nuputar kwaw teko ukwaw paw uma'ekwaw katu haw rupi a'e wà . Aze teko uzeruzar ize'eg puràg rehe wà nehe , xo a'e mehe zo Tupàn upyro putar a'e wà nehe . A'e uzemu'e ma'e a'e wà , ma'e ko ywy rehe har ikwaw par a'e wà , nuzeruzar kwaw ze'eg puràg rehe a'e wà , ta'e nezewe i'i uzeupe a'e wà xe . — Waze'eg nuzawy kwaw ma'e kwaw 'ymar ze'eg a'e wà , i'i ze'eg puràg pe wà .
60003001	Recommendation	Aze'eg putar kuzàgwer wanupe ihe nehe kury . Peruzar pemen pe wà nehe . A'e rupi aze Tupàn ze'eg rehe uzeruzar 'ym ma'e romo wanekon wà nehe , wexak putar penemiapo kwer ikatu ma'e wà nehe , uzeruzar putar hehe wà nehe no , pekatu haw hexak ire wà nehe . Aze pemume'u Tupàn ze'eg wanupe nehe , ikatu nehe . Aze napemume'u kwaw wanupe nehe , ikatu nezewe mehe nehe no . Ta'e wexak putar penemiapo kwer ikatuahy ma'e wà nehe xe . — Azeharomoete heremireko umuwete katu Tupàn a'e , i'i putar peme wà nehe .
47005020	Recommendation	Uruiko xe Zaneruwihawete her rehe uruze'eg pà peme . — Peiko zo Tupàn iàmàtyry'ymar romo nehe , uru'e peme . — Tuwe Tupàn pemuigo kar umyrypar romo a'e nehe , uru'e peme .
44002024	Description	Tupàn a'e , umugweraw kar imàno re a'e . Upyro imàno haw wi , ma'erahy ipuraraw haw wi . Ta'e ni amo nupuner kwaw tywypaw pe imupyta kar haw rehe a'e wà xe .
59002007	Sin	— Zezuz ikatuahy a'e , za'e izupe . Zezuz hemiruze'eg romo peiko pe , i'i Tupàn zanewe . Hemetarer katu ma'e uze'eg zemueteahy Zezuz rehe a'e wà .
54003003	Description	Tuwe nuiko kwaw uka'u ma'e romo nehe . Tuwe nupurupetek kwaw nehe . Tuwe na'ipuruzukaiw kwaw nehe . Tuwe nuputar kwaw ma'e tetea'u nehe . Tuwe nuiko kwaw temetarer tetea'u iputar har romo nehe .
43004014	Grace	Aze teko u'u 'y heremimono a'e wà nehe , na'iziwez pixik kwaw a'e wà nehe . Ta'e a'e 'y heremimono ràm a'e nehe xe , nuzawy kwaw ytyzuzàmaw a'e teko wanupe a'e nehe xe . A'e 'y umuigo kar putar a'e teko tuweharupi a'e wà nehe , i'i izupe .
62002005	Faith	Aze teko weruzar ize'eg wà nehe , a'e teko uzamutar katu putar tuwe Tupàn wà nehe . ( Naheta pixik kwaw ikatu 'ymaw wapy'a pe Tupàn iamutar katu mehe . )
66016013	Description	Na'e aexak na'iruz tekwe ikatu 'ym ma'e ihe wà kury . Zu'i ài wanekon wà . Amo uhem wà mozuhu zuru wi a'e . Amo ae uhem wà àzàguhu zuru wi a'e . Inugwer uhem wà Tupàn ze'eg imume'u mua'u har zuru wi a'e .
59002008	Recommendation	Tupàn umur uze'eg wemiruze'eg wanupe a'e . Aze peruzar a'e ze'eg nehe , pezapo putar ikatuahy ma'e nezewe mehe nehe . Nezewe i'i a'e ze'eg a'e . — Erezeamutar katu ne . Ezamutar katu nerapi har nehe , nezeamutar katu haw zàwegatete nehe , i'i a'e ze'eg .
47004005	Faith	Nurumume'u kwaw ureze'eg purupe ure . Zezuz Zaneruwihawete Zanezar romo heko haw urumume'u uruiko purupe . Uruiko peme uma'ereko ma'e romo ure , ta'e Zezuz urezar romo hekon a'e xe , ta'e umume'u kar uze'eg urewe a'e xe .
46015033	Recommendation	A'e rupi aze'eg nezewe peme kury . Peme'egatu penapi har wanehe nehe . — Aze nemyrypar iaiw nehe , tàrityka'i neaiw putar ne nehe no , i'i teko wà . Azeharomoete waze'eg wà .
58013020	Grace	Àràpuhàràn wanehe uzekaiw ma'e a'e , uzekaiw katu weimaw wanehe a'e . Nezewegatete Zanezar Zezuz uzekaiw katu zanerehe a'e no , ta'e umàno zanerekuzaromo a'e xe . Tupàn umugweraw kar Zezuz a'e , imàno re a'e . Upyro putar uzehe uzeruzar ma'e paw rupi a'e wà nehe no . Noho pixik kwaw tatahu pe wà nehe , ta'e Tupàn umume'u waho 'ym àwàm a'e xe , ta'e Zezuz umàno wanekuzaromo a'e xe .
50001027	Recommendation	A'e rupi aze peho tuwe Zaneruwihawete ze'eg puràg rupi peiko nehe , pezemono'og pà nehe , a'e mehe pekatuahy putar ihewe nehe . A'e rupi aze napuner kwaw heho haw rehe pepyr nehe , ainu putar pezeruzar katu haw imume'u haw nehe kury . Aenu putar ikatu 'ym ma'e wi petyrykaw imume'u haw nehe no . Aenu putar pezeruzar haw rehe pezemono'ogaw imume'u haw nehe no , ze'eg puràg rehe pezemono'ogaw imume'u haw nehe no .
46006014	Grace	Tupàn umugweraw kar Zanezar imàno re a'e . Zanemugweraw kar putar nehe no , ukàgaw rupi nehe no .
55001006	Recommendation	A'e rupi a'e putar newe ihe nehe kury . — Kwehe mehe apokok nerehe ihe . A'e 'ar mehe Tupàn umur e ukàgaw newe a'e pe a'e , ikatu ma'e iapo kar pà newe a'e . Ezapo wiwi a'e ma'e tuweharupi nehe , a'e newe kury .
60004006	Grace	Kwehe mehe amo umume'u Tupàn ze'eg puràg amo teko wanupe a'e wà . Henu arer uzeruzar Zezuz rehe wà . A'e re uzeruzar 'ym ma'e upuraraw kar ma'erahy a'e uzeruzar ma'e wanupe wà . Xo màràn zo umàno wà . Wamàno re wanekwe upyta Tupàn pyr wà , heruzar pà wà .
46007023	Recommendation	Tupàn umumàno kar Zezuz penekuzaromo a'e , tatahu wi pepyro pà a'e . A'e rupi peiko zo amo ae awa hemiruze'eg romo nehe . Peiko Tupàn hemiruze'eg romo nehe .
46010010	Recommendation	Amo uze'eg ahyahy Tupàn pe wà . — Nuzapo kwaw ikatu ma'e zanewe , i'i uzeupeupe wà , Tupàn rehe wà . A'e rupi Tupàn umur weko haw pe har a'e pe wapyr a'e , wazuka kar pà a'e . ( — Màno haw herur har , za'e a'e Tupàn heko haw pe har pe . ) Tuwe nazaze'eg kwaw nezewe Tupàn pe nehe .
47002017	Faith	Ure urupuner ure , ta'e nuruiko kwaw amogwer wazàwe ure xe . Amogwer numuawate katu kwaw Tupàn ze'eg a'e wà . Tupàn ze'eg nuzawy kwaw ma'e ime'eg pyràm hekuzar 'ym ma'e a'e , imuwete 'ymar wanupe a'e . Tupàn uremur kar pepyr a'e . A'e rupi na'ureremu'em kwaw peme ure , huwa rupi ure , ta'e Zaneruwihawete hemiruze'eg romo uruiko ure xe .
45015001	Recommendation	Uzeruzar ma'e ikàg ma'e a'e wà , tuwe upytywàgatu ikàg 'ym ma'e a'e wà nehe , wamuzeruzar wera'u kar pà wà nehe . Tuwe nuzapo kwaw wemiapo putar haw zutyka'i wà nehe .
50002024	Faith	Aze Zanezar uputar nehe , apuner putar pepyr heho haw rehe tàrityka'i ihe nehe . Àrogatu xe wi zemunehew paw wi heho àwàm teko ihe .
66007001	Description	Na'e aexak 4 Tupàn heko haw pe har ihe wà kury , 4 ywy heme'y rehe wiko ma'e ihe wà kury . Umupytu'u kar ywytu a'e wà . A'e rupi ywytu nupuner kwaw uhemaw rehe a'e kury , ni ywy rehe , ni yryhu rehe , ni ka'a rehe no .
60004003	Sin	Izypy mehe peiko uzeruzar 'ym ma'e wazàwe , ta'e pezapo penemimutar peho peiko xe . Peho penemireko 'ym wapuhe pemen 'ym wapuhe . Xo a'e ma'e zo peputar no . Peka'u no . Pezapo mai'u haw uhua'u ma'e no , pemai'u e pà no . Pezapo kàwiahy i'u haw mynykaw uhua'u ma'e no . Pe'u e kàwiahy no , peka'u pà no . Pezapo ikatu 'ym ma'e no , Tupàn a'ua'u wamuwete katu pà no .
66011005	Violence	Aze teko ipuruzuka wer wanehe wà nehe , uhem putar tata wazuru wi nehe , wàmàtyry'ymar wazuka pà nehe . Nezewe mehe aze amo uzeagaw wazuka pà a'e nehe , uzezuka putar a'e nehe .
44023005	Recommendation	I'i Pawru wanupe , — Nakwaw kwaw xaxeto romo heko haw ihe . Aze mo akwaw , naze'eg iwer mo nezewe . Ta'e nezewe i'i Tupàn ze'eg kwehe arer a'e xe . — Peze'eg zemueteahy zo penuwihaw rehe nehe , i'i a'e ze'eg kwehe arer a'e , i'i Pawru wanupe .
66022015	Sin	Teko iaiw ma'e a'e wà , paze ma'e a'e wà no , wemireko 'ym wapuhe oho ma'e wà no , upuruzuka e ma'e a'e wà no , tupàn ua'u imuwete katu har a'e wà no , hemu'em ma'e a'e wà no , uze'eg rupi hemu'em ma'e a'e wà no , wemiapo rupi hemu'em ma'e a'e wà no , a'e paw rupi katete a'e wà , nuixe pixik kwaw a'e tawhu pupe a'e wà nehe .
66002014	Sin	Amo ma'e penemiapo kwer na'ikatu kwaw ihewe . Amo uzeruzar ma'e pepyr har a'e wà , uzeruzar amo ae ze'eg rehe a'e wà . Màrààw ze'eg weruzar oho waiko wà . Pema'enukwaw a'e ma'emume'u haw rehe . Kwehe mehe Màrààw uze'eg Marak pe a'e . — E'u temi'u tupàn a'ua'u wanupe imono pyrer nehe ty , E'u kar Izaew izuapyapyr wanupe nehe no . Nezewe mehe Tupàn wikwahy putar nehe , i'i izupe . — Emu'e ne wà nehe ty , wemireko 'ym wapuhe iaiw ma'e iapo haw rehe ne wà nehe ty , tupàn a'ua'u wamuwete katu pà nezewe mehe nehe ty , i'i Màrààw Marak pe .
53001003	Faith	Urerywyr wà . Uruze'eg uruiko Tupàn pe penehe ure , tuweharupi ure . Ta'e Tupàn nezewe uzapo kar urewe a'e xe . — Kwa , Texaron pe har uzeruzar ma'e a'e wà , uzeruzar tuwe waiko tuweharupi nerehe a'e wà , uru'e uruiko izupe . — Ikatuahy nerehe wazeruzar haw wà , uru'e izupe . — Uzeamutamutar katu wera'u waiko tuweharupi wà no , uru'e izupe .
46012002	Sin	Tupàn rehe uzeruzar 'ym ma'e romo peneko mehe , pemuwete katu tupàn a'ua'u wikuwe 'ym ma'e pe wà . Pezar ài wanekon a'e wà . A'e rupi pezapo ikatu 'ym ma'e peho peiko a'e 'ar mehe .
49005025	Recommendation	Ta'e nezewe Zaneruwihawete a'e no xe , uzamutar katu uzehe uzeruzar ma'e a'e wà no xe . Uzemono uzezuka kar pà wanekuzaromo a'e . Awa a'e wà nehe no , tuwe uzamutar katu wemireko nezewegatete a'e wà nehe no . Xiputuka zanekamir zane , imukatu pà zane .
45012017	Recommendation	Aze teko uzapo ikatu 'ym ma'e peme a'e wà nehe , pezapo zo ikatu 'ym ma'e wanupe hekuzaromo nehe . Xo ikatuahy ma'e pezapo nehe . A'e rupi teko nuze'eg zemueteahy kwaw penehe a'e wà nehe .
60005006	Recommendation	— Naiko wera'u kwaw amo wanuwi ihe , peze tuwe Tupàn pe nehe . Ikàg tuwe a'e . A'e mehe amo 'ar mehe nehe , iputar mehe nehe , pemukàg putar a'e nehe .
44014017	Grace	Teko kwehe arer nukwaw katu kwaw Tupàn a'e wà . Ukwaw hemiapo kwer ikatu ma'e wà . Umugyr kar àmàn ywak wi ywy rehe peme . Umuezuz kar penemitygwer peme no , i'ar mehe no . Umur penemi'u ràm peme no . Pemurywete kar tuwe no , i'i Pawru a'e pe har wanupe .
54003011	Recommendation	Aze'eg putar uzeruzar ma'e wapytywà har wanemireko wanehe ihe . Aze teko numuawate kwaw a'e awa hemireko a'e wà nehe , a'e mehe imen nupuner kwaw uzeruzar ma'e wapytywà har romo weko haw rehe nehe . Hemireko a'e , tuwe uzapo uma'ereko haw a'e nehe . Tuwe nuze'eze'eg zemueteahy kwaw amogwer wanehe nehe . Tuwe nuka'u pixik kwaw nehe . Tuwe uzapo ma'e uze'eg rupi nehe , tuwe uzapo wemimume'u kwer nehe .
66002021	Sin	— Epytu'u a'e ikatu 'ym ma'e iapo re nehe zàkwà , a'e izupe . Nazepyk kwaw hehe a'e 'ar mehe . Uzapo wi wi a'e ma'e iko a'e .
44012020	Description	Ero ipuruzukaiw Xir taw pe har wanehe a'e , Xitom taw pe har wanehe a'e no . Ukyze izuwi wà . — Zaze'eg zaha izupe nehe , i'i uzeupeupe wà . Izupe uze'eg zanune uze'eg oho awa Maraz her ma'e pe wà . Ero hàpuzuhu rehe uzekaiw ma'e romo hekon a'e . — Urepytywà pe nehe ty , i'i izupe wà . — He'e pa , i'i wanupe . Na'e uze'eg oho Ero pe wà kury . — Urezuka zo pe nehe , ureàmàtyry'ym zo pe nehe , i'i izupe wà . Uze'eg nezewe izupe wà , ta'e Ero a'e xe , umur kar temi'u wanupe tuweharupi a'e xe . — Aze ureàmàtyry'ym nehe , urema'uhez putar tuwe nehe , i'i uzeupeupe wà .
43008049	Sin	Uze'eg wanupe . — Nareko kwaw tekwe ikatu 'ym ma'e herehe ihe . Azeruze'egatu heru rehe ihe . Napezeruze'eg kwaw herehe pe . Peze'eg zemueteahy peiko herehe .
43006018	Description	Ywytu uhua'u ma'e uhem wà a'e pe urewe kury , 'y imupenopenog pà kury .
45008018	Faith	Xipuraraw ma'erahy kwer zaiko ko ywy rehe zanereko mehe zane . Amo 'ar mehe Tupàn wexak kar putar ukàgaw upuràgaw zanewe a'e nehe , ikatuahy ma'e iapo pà zanewe a'e nehe . A'e 'ar mehe zanereharaz putar ma'erahy kwer ko 'ar rehe arer wi azeharomoete zane nehe .
62002012	Grace	Amuapyk ko heze'eg pape rehe ihe , peme imono kar pà ihe , hepurumuzàmuzàg wà , ta'e Tupàn umunàn penemiapo kwer ikatu 'ym ma'e pewi a'e xe . O'ok ikatu 'ym ma'e pewi , ta'e Zaneruwihawete umàno penekuzaromo xe .
55001009	Grace	Tupàn zanepyro ikatu 'ymaw wi a'e , zanerenoz uzeupe a'e , uzepyr wiko ma'e ràm romo zanemuigo kar pà a'e . Nezewe uzapo a'e , ta'e nezewe uputar a'e xe , ta'e zanepuhareko katu a'e xe . Nazanepyro kwaw zaneremiapo kwer hekuzaromo . Zanepyro a'e , ta'e zanepuhareko katu e a'e xe . Izypy mehe zanezexak kar 'ym mehe we zanepuhareko a'e . Ta'e ukwaw amo 'ar rehe Zaneruwihawete Zezuz rehe zanezeruzar àwàm a'e xe .
43019006	Violence	Xaxeto wanuwihaw a'e wà , zauxiapekwer a'e wà no , hexak mehe uhapukaz a'e wà kury . — Ezuka kar nehe ty , ezuka kar nehe ty , ywyra kanetar rehe ezywà kar nehe ty , i'i ahyahy izupe wà . I'i Pirat wanupe . — Pepuruzuka wer hehe . Pe ae pezywàzywà heraha ywyra kanetar rehe nehe ty wà . Nuiko kwaw ikatu 'ym ma'e iapo har romo a'e , a'e rupi nazuka kar kwaw ihe nehe , i'i wanupe .
60001010	Grace	Tupàn ze'eg imume'u har kwehe arer a'e wà , wekar tuwe purupyro haw a'e wà . Upuranu purehe wà no . — Ma'e 'ar mehe Tupàn zanepyro putar a'e nehe , i'i purupe a'e wà . Umume'u ma'e ikatu ma'e a'e wà , peme Tupàn hemimur ràm a'e wà .
63001007	Sin	Heta tetea'u awa hemu'em ma'e a'e wà . Ywy nànàn taw nànàn wata oho waiko wà . Uze'eg nezewe wà . — Zezuz nuiko kwaw tuwihawete awa romo uzeapo ma'e kwer romo a'e . Nuiko kwaw Tupàn hemimur kar ko ywy rehe ur ma'e kwer romo a'e , i'i a'e purumu'e ma'e oho waiko purupe wà . Agwer teko wiko hemu'em ma'e romo wà . Zaneruwihawete iàmàtyry'ymar romo wanekon wà .
44024005	Sin	'Aw awa a'e , Pawru her ma'e a'e , na'ikatu pixik kwaw a'e . Uzapo kar ikatu 'ym ma'e iko teko wanupe . Umuzeàmàtyry'ym kar zutew oho iko ywy nànàgatu a'e wà , taw nànàgatu a'e wà no . Zezuz Nazare pe har hemiruze'eg wanuwihaw romo hekon a'e , waneruze'egar romo hekon a'e .
54003016	Grace	Izypy mehe teko a'e wà , nukwaw pixik kwaw Zezuz rehe ze'eg puràg a'e wà , nukwaw pixik kwaw Zezuz rehe uzeruzar haw a'e wà no . Amo 'ar rehe Zezuz a'e , wiko awa romo a'e , ko ywy rehe har romo a'e . Tupàn Hekwe uze'eg nezewe purupe a'e , — Zezuz ikatuahy a'e , nuzapo pixik kwaw ikatu 'ym ma'e a'e , i'i wanupe . Tupàn heko haw pe har a'e wà , wexak a'e wà , awa ko ywy rehe har romo heko mehe a'e wà . Tupàn ze'eg imume'u har a'e wà , umume'u heko haw oho teko tetea'u wanupe a'e wà , ywy nànàgatu har wanupe a'e wà . Amo teko ywy nànànar uzeruzar hehe wà . A'e re Tupàn umuzeupir kar Zezuz uzepyr a'e kury .
66016021	Violence	Àmàn tàtàahy ma'e itahu zàwenugar ukyr teko wanehe a'e . Àmànita pitàitàigatu ipuhuz taw a'e , nuzawy kwaw awa ipuhuz taw a'e . Na'e teko uze'eg zemueteahy Tupàn rehe a'e wà , àmàn tàtàahy rehe a'e wà no , ta'e iaiw tuwe wanupe a'e xe .
61003013	Faith	Xiàro ma'e Tupàn hemimume'u kwer zaiko zane . Umume'u ywak ipyahu ma'e iapo àwàm zanewe , umume'u ywy ipyahu ma'e iapo àwàm no . Tupàn wiko putar a'e pe nehe . Teko uzapo putar ikatu ma'e a'e pe wà nehe no .
66006014	Description	Na'e ywak ukàzym a'e kury , pape imàimàn pyrer ài a'e kury . Ywytyr paw rupi a'e wà , yrypypo'o paw rupi a'e wà no , utyryk wenaw wi a'e wà no .
58010010	Grace	Zezuz Zaneruwihawete uzapo Tupàn hemiapo putar haw paw rupi . Uzemono uzezuka kar pà . Pitài haw umàno . A'e rupi zanemukatu zaneremiapo kwer ikatu 'ym ma'e wi paw rupi katete kury . Numàno wi kwaw nehe , ta'e uhyk imàno haw pitài haw Tupàn pe a'e xe .
52001002	Faith	Tuweharupi uruze'eg uruiko Tupàn pe penehe ure , ma'e henoz pà izupe peme ure . Pepyro ikatu 'ym ma'e wi a'e , a'e rupi urumume'u ikatu haw uruiko izupe ure .
66006004	Violence	Na'e uhem kawaru ipiràg ma'e oho urewi a'e kury . Tupàn omono ukàgaw iku'az har pe , takihe uhua'u ma'e imono pà izupe . Omono kar ywy nànàn , teko wàmàtyry'ym kar pà izupe .
54006001	Recommendation	Uzeruzar ma'e a'e wà , a'e amo ae awa pe uma'ereko e ma'e a'e wà , tuwe umuawate katu uzar a'e wà nehe . A'e rupi uzeruzar 'ym ma'e a'e wà nehe , nuze'eg zemueteahy pixik kwaw Tupàn rehe a'e wà nehe , nuze'eg zemueteahy pixik kwaw zanepurumu'e haw rehe a'e wà nehe no .
51003009	Recommendation	Penemu'em zo pezeupeupe nehe , ta'e pepytu'u penemiapo kwer kwehe arer iapo re xe .
66002020	Sin	Xo pitài penemiapo kwer zo na'ikatu kwaw ihewe . Amo kuzà pepyr hekon a'e . — Tupàn ze'eg imume'u har romo aiko ihe , i'i mua'u iko peme . Zezapew ài hekon a'e . Kwehe mehe Zezapew uzapo kar ikatu 'ym ma'e Izaew izuapyapyr wanupe a'e . Nezewegatete a'e kuzà pepyr har a'e no . Uzapo kar ikatu 'ym ma'e iko peme a'e no . Upurumu'e iko amo ae ze'eg rehe . — Pezapo ma'e peho kuzàwyzài wapuhe nehe 'y wà , i'i mua'u a'e kuzà iko peme . — Pe'u temi'u tupàn a'ua'u wanupe imono pyrer peho nehe 'y wà , i'i mua'u iko peme .
48003008	Grace	Nezewe i'i Tupàn uzeupe a'e . — Amo 'ar mehe nehe , amukatu putar zutew 'ym heruwa rupi ihe wà nehe , herehe wazeruzar mehe ihe wà nehe , i'i uzeupe . A'e rupi i'i nezewe Àmàrààw pe a'e . — Amo 'ar mehe nehe , azapo putar ikatuahy ma'e zutew 'ym wanupe ihe nehe no . Ta'e uzeruzar putar amo neremimino ràm rehe a'e wà nehe xe , i'i izupe . Nezewe te Àmàrààw ukwaw Zaneruwihawete Zezuz heko àwàm a'e no .
58012005	Recommendation	Nezewe Tupàn uze'eg wa'yr wanupe a'e , wamukàg kar pà a'e , uze'eg imuapyk kar pà amo pe pape rehe a'e . Aipo peneharaz ize'eg wi pe . Nezewe i'i a'e . — Hera'yr , aze Zanezar upuraraw kar ma'erahy newe nehe , neremiapo kwer ikatu 'ym ma'e rehe nehe , nereruze'eg pà nehe , ezekaiw katu hehe nehe . Aze umume'uahy neremiapo kwer ikatu 'ym ma'e newe nehe , epytu'u zo hehe nezeruzar ire nehe .
58013017	Recommendation	Uzeruzar ma'e waneruze'egar a'e wà , uzekaiw katu penehe a'e wà , peneraha katu pà Tupàn hape rupi a'e wà , upytu'u 'ym pà a'e wà . Peruzar peneruze'egar waze'eg pe wà nehe . Pezekaiw katu waze'eg rehe nehe . Ta'e amo 'ar mehe umume'u putar wemiapo kwer Tupàn pe a'e wà nehe xe . Aze peruzar waze'eg nehe , hurywete putar Tupàn pe uma'ereko mehe wà nehe . Aze naperuzar kwaw nehe , uzemumikahy putar wà nehe . Nezewe mehe napepytywàgatu kwaw a'e wà nehe .
44013019	Description	Na'e 40 kwarahy pawire weraha Tupàn wemiruze'eg amo ae ywy rehe wà kury . Kànàà a'e ywy her romo a'e . Amo teko a'e ywy rehe wanekon wà . Tupàn umumaw a'e teko wà . Amo ae teko wiko a'e pe wà no . Nezewegatete uzuka kar wà no . Umumaw 7 teko wazuapyapyr tetea'u a'e pe wà , Izaew izuapyapyr wanenataromo wà . — Peiko ko ywy izar romo kury , i'i wanupe .
54006003	Faith	Amume'u Zezuz Zaneruwihawete Zanezar ze'eg aha teko wanupe ihe . Azeharomoete a'e ze'eg . Aze amo awa upurumu'e iko a'e ze'eg 'ym rehe nehe , aze nuzapo kar kwaw Tupàn hemiapo putar haw teko wanupe nehe , a'e mehe a'e upurumu'e ma'e a'e nehe , uze'eg putar nezewe uzeupe a'e nehe . — Hekatu wera'u amogwer wanuwi ihe , i'i putar uzeupe nehe . Nukwaw kwaw ma'e a'e . Ipuràmàtyry'ym wer zepe amo rehe a'e , uze'eg ahyahy pà izupe a'e . A'e rupi henu har hewyrowyroahy a'e wà . Heko wera'u wer zepe amogwer wanuwi wà no . A'e rupi uzeàmàtyry'ym waiko wà . Uze'eg zemueteahy uzehezehe wà . Uzemupy'a waiko uzehezehe wà no .
63001010	Recommendation	Aze amo purumu'e ma'e ur pepyr a'e nehe , aze napemu'e kwaw Zaneruwihawete ze'eg rehe a'e nehe , pemuixe kar zo penàpuz me nehe . — Zaneku'em , nekatu ty , peze zo izupe nehe . — Tuwe Tupàn uzapo ikatuahy ma'e newe nehe , peze zo izupe nehe .
47001005	Grace	Zaneruwihawete upuraraw ma'erahy tetea'u a'e . Ko 'ar rehe xipuraraw ma'erahy tetea'u zaiko zane no , ta'e zazeruzar zaiko hehe zane no xe . Tupàn upytywà Zaneruwihawete a'e , ma'erahy ipuraraw mehe a'e . Nezewegatete ko 'ar rehe zanepytywà iko a'e no , ma'erahy ipuraraw mehe a'e no .
65001011	Sin	Azeharomoete Tupàn uzepyk putar wanehe nehe . Kain nuweruzar kwaw Tupàn a'e . A'e purumu'e mua'u ma'e a'e wà no , a'e rupi katete a'e wà no . Màrààw ipurumupytu'u kar wer Zutew wanehe Tupàn ze'eg heruzar ire a'e , ta'e amo umur temetarer izupe a'e xe , wamupytu'u kar haw hekuzaromo a'e xe . A'e purumu'e mua'u ma'e a'e wà no , a'e rupi katete a'e wà no . Kore a'e no , nuweruzar kwaw Tupàn ze'eg kwehe arer a'e no . Nuweruzar kwaw tuwihaw a'e no . A'e purumu'e mua'u ma'e a'e rupi katete a'e wà no . Tupàn uzepyk putar wanehe paw rupi katete a'e nehe no .
65001010	Sin	Purumu'e mua'u ma'e ko 'ar rehe har a'e wà , uze'eg zemueteahy wyzài ma'e wemigwaw 'ym rehe wà . Ukwaw ikatu 'ym ma'e iapo haw wà , hehe ima'enukwaw 'ym pà wà . Nuzawy kwaw miar hehaite ma'e wà . Moz ukwaw puruxi'u haw a'e wà . Ni amo numu'e kwaw moz puruxi'u haw rehe a'e wà . Nezewegatete a'e purumu'e ma'e ukwaw ikatu 'ym ma'e iapo haw wà . Ni amo numu'e kwaw ikatu 'ym ma'e iapo haw rehe wà . Tupàn uzepyk putar wanehe nehe , ikatu 'ym ma'e iapo haw hekuzaromo nehe .
58011007	Faith	Uzeruzar Noe hehe a'e no . A'e rupi wenu ize'eg mehe . — Àmànuhu ukyr putar nehe , ywy paw ipyk pà nehe , i'i Tupàn izupe . Noe wenu ize'eg mehe . — Ezapo kanuhu uhua'u ma'e nehe , i'i izupe . Weruzar Noe ize'eg . A'e rupi uzepyro àmànuhu wi , wànàm wapyro pà ywy rehe har wanehe ipykaw wi no . Ywy rehe har na'ikatu pixik kwaw a'e 'ar mehe wà . Noe weruzar Tupàn . Amogwer nuweruzar kwaw wà . A'e rupi Tupàn uzepyk amogwer wanehe . Noe wiko ikatu ma'e iapo har ài Tupàn pe , ta'e uzeruzar ize'eg rehe xe . A'e rupi Tupàn nuzepyk kwaw hehe .
58009006	Description	Nezewe tàpuz rehe uzekaiw ma'e uma'ereko a'e wà . Tuweharupi wixe tàpuzràn ipupyaikaw paw ipy pupe wà , ma'e iapo pà Tupàn pe wà , ma'e imono pà izupe wà no .
44007051	Sin	Pe ty wà , Tupàn ze'eg rehe ipureruzar wer 'ym ma'e romo peiko pe . Peiko uzeruzar 'ym ma'e romo pepy'a pe . Napepurenu wer kwaw Tupàn ze'eg rehe . Peiko penàmuzgwer wazàwegatete . Ta'e naperuzar kwaw Tekwe Puràg pe xe .
54001009	Sin	Xikwaw ko ma'e zane . Ta'e ze'eg tuwihaw hemimuapyk kwer a'e , nan kwaw teko ikatu ma'e wanupe har romo a'e xe . Teko ikatu 'ym ma'e wanupe har romo a'e , ma'e rehe imunar ma'e wanupe , puruzuka ma'e wanupe , ikatu 'ym ma'e iapo har wanupe , Tupàn rehe uzeruze'eg 'ym ma'e wanupe , u , uhy zuka har wanupe , amo agwer ikatu 'ym ma'e iapo har wanupe no .
46005009	Recommendation	Hepape inugwer rehe heze'eg ikaikair mehe nezewe aze'eg peme . — Aze teko uker oho wemireko 'ym puhe nehe , umen 'ym puhe nehe , pemono kar a'e teko pezemono'ogaw wi nehe . Peho zo hàpuz me nehe . Pemuixe kar zo penàpuz me nehe , a'e peme .
48001015	Grace	Tupàn hepuhareko a'e . Herexak kwehe mehe hezexak kar 'ym mehe we , herenoz wemiruze'eg romo hemuigo kar pà . Uzapo kar wemiapo putar haw ihewe .
45007015	Description	Màràzàwe tuwe aiko nezewe . Heruwà . Nazapo kwaw heremiapo putar haw a'e 'ar mehe . Heremiapo putar 'ymaw azapo . Ikatu 'ym ma'e azapo .
61003018	Faith	Pekwaw Zezuz Zanezar Zanepyro har Zaneruwihawete pe . Ikatuahy a'e . Pemukatu a'e . Peiko wiwi izàwegatete tuweharupi nehe . Pekwaw wera'u tuweharupi nehe no . Tuwihaw ikàg ma'e ipuràg eteahy ma'e romo hekon putar a'e nehe . Nezewe hekon ko 'ar rehe kury . Wiko putar nezewe awyzeharupi nehe no . Amez . Upaw kwez kury . Pet .
46004010	Description	Uruiko he'o ma'e ài Zaneruwihawete rehe ze'eg imume'u pà ure . Pe ma'e kwaw par ài peiko pe , Zaneruwihawete inuromo pe . Na'urekàg kwaw ure , xo pe zo pekàg pe . Teko uze'eg zemueteahy urerehe wà . Uze'egatu penehe wà .
60005009	Faith	Pepytu'u zo Zezuz rehe pezeruzar ire nehe . Peruzar zo Zurupari nehe . Amogwer uzeruzar ma'e a'e wà no , ywy nànàgatu har a'e wà no , upuraraw ma'erahy waiko a'e wà no , pezàwegatete a'e wà no .
51003022	Recommendation	Pe amo pe uma'ereko ma'e pe , pezapo pezar ko ywy rehe har wanemiapo putar haw paw rupi nehe . Aze ume'e penehe wà nehe , pema'ereko katu wanupe nehe . Aze nume'e kwaw penehe wà nehe , pepytu'u zo pema'ereko katu re nehe . — Ama'ereko katu ihe , a'e rupi hekatu putar hezar pe nehe , peze zo nehe . Pema'ereko katu tuwe nehe , pezar wanehe pema'enukwaw 'ym pà nehe . Ta'e pezar Zezuz uputar nezewe haw a'e xe .
66017012	Description	— A'e 10 i'ak neremixak kwer a'e wà , 10 tuwihaw romo wanekon a'e wà . Nuzypyrog kwaw upureruze'eg pà a'e wà . Àzàguhu omono putar ukàgaw a'e tuwihaw wanupe a'e nehe . Pitàitàigatu upureruze'eg putar àzàguhu huwake a'e wà nehe . Umumaw putar pitài 'ar upureruze'eg pà wà nehe , i'i ihewe .
46002012	Grace	Nan kwaw tekwe ko ywy rehe har xipyhyk zane . Tupàn umur Wekwe zanewe a'e , a'e rupi ukwaw kar ma'e wemimur kwer zanewe paw rupi a'e .
59005001	Recommendation	Pe hemetarer katu ma'e pe ty wà , pezeapyaka katu heze'eg rehe nehe . Pezemumikahy pezai'o pà nehe , ta'e pepuraraw putar ma'erahy nehe xe .
66002010	Recommendation	Pepuraraw putar ma'erahy nehe . Pekyze zo nehe ty wà . Peinu katu heze'eg nehe ty wà . Zurupari penagaw putar a'e nehe , pemunehew kar pà a'e nehe . Pemumaw putar 10 'ar ma'erahy ipuraraw pà nehe . Pepytu'u zo herehe pezeruzar ire nehe . Pezeruzar wi wi herehe nehe . Aze pezuka kar wà nehe , pepytu'u zo herehe pezeruzar ire nehe . Aze peiko heremiruze'egete romo nehe , aze pezeruzar wiwi iahykaw pe pepytu'u 'ym pà nehe , peiko putar hereko haw pe tuweharupi nehe .
54006011	Recommendation	Ne Ximot ne ty , ne Tupàn hemiruze'eg romo ereiko ne ty . A'e rupi etyryk ikatu 'ym ma'e wi nehe ty . Ezeagaw tuwe ikatu ma'e iapo pà nehe . Ezeagaw Tupàn ài nereko pà nehe , hemiapo putar haw iapo pà nehe . Ezeagaw hehe nezeruzar katu pà nehe no , ezeagaw puruamutar katu pà nehe no . Aze erepuraraw ma'erahy nehe , a'e mehe epytu'u zo nezeruzar ire nehe . Aze teko neputupyk a'e wà nehe , eikwahy zo wanupe nehe .
59005005	Sin	Pe hemetarer katu ma'e pe . Ko ywy rehe peneko mehe pereko ikatuahy ma'e tetea'u . Pe'u temi'u hekuzar katu ma'e tetea'u . Teko uzuka tapi'ak ikyra katu ma'e a'e wà . Peiko tapi'ak ikyra katu ma'e izuka pyràm ài pe . Tupàn uzepyk putar penehe nehe .
66004004	Description	Amo 24 tuwihaw henaw a'e , tuwihawete henaw huwake wanuz a'e wà . Wapyk a'e 24 tuwihaw wenaw rehe pitàitàigatu a'e wà . Umunehew ukamir xigatu ma'e waiko wà no . Umunehew àkàgàpixi haw wàkàg rehe wà no , ( tuwihaw ikàg ma'e ài wà no ) . Heta ita hekuzar katu ma'e or her ma'e a'e àkàgàpixi haw rehe a'e .
66018007	Description	Umur ma'e tetea'u uzeupe a'e , hemetarer katu ma'e romo hekon a'e . Nezewegatete pepuraraw kar ma'erahy tetea'u izupe nehe no . Ta'e nezewe i'i uzeupe a'e xe , — Aiko xe ihe , aiko tuwihaw kuzà romo ihe . Naiko kwaw kuzà imen umàno ma'e kwer romo ihe . Nazemumikahy pixik kwaw ihe nehe , i'i mua'u iko uzeupe .
60003007	Recommendation	Aze'eg putar awa kwer wanupe kury . Penemireko na'ikàg kwaw pezàwe a'e wà . A'e rupi , — Pezekaiw katu wanehe nehe , a'e peme . Pemuawate katu penemireko pe wà nehe . Ta'e a'e wà nehe no xe , wiko putar Tupàn pyr tuweharupi a'e wà nehe no xe . Ta'e Tupàn umuigo kar putar uzepyr a'e wà nehe no xe . Pezekaiw katu wanehe nehe , wamuawate katu pà nehe . Aze peruzar ko ze'eg nehe , Tupàn penenu putar nehe , izupe peze'eg mehe nehe .
54002012	Recommendation	Peinu katu ko heze'eg nehe . Tuwe kuzà nuiko kwaw awa kwer waneruze'egar romo wà nehe . Tuwe wapyk a'e pe wà nehe , uzeapyaka katu pà uze'eg 'ym pà wà nehe .
46001009	Faith	Tupàn nuzawy kwaw weko haw a'e . Penenoz wa'yr imyrypar romo pemuigo kar pà a'e . Zezuz Zaneruwihawete Zanezar a'e , Tupàn ta'yr romo hekon a'e . A'e rupi pepuner tuweharupi peze'egaw rehe izupe . Ta'e Tupàn uzapo tuwe ma'e uze'eg rupi a'e xe . Uzapo tuwe wemimume'u kwer . Pezeruzar hehe nehe .
48005013	Recommendation	Herywyr wà . Tupàn penexanexak a'e , ma'e iapo kar pà peme penemimutar rupi a'e . — Ze'eg kwehe arer nuzeapo kwaw pezar romo a'e kury , i'i peme . Peze zo nezewe nehe kury . — Azapo putar tuwe wyzài ma'e heremimutar rupi ihe nehe , hezemurywete kar pà ihe nehe , ta'e Tupàn herexak a'e xe , ma'e iapo kar pà ihewe heremimutar rupi a'e xe , peze zo nehe . Pezapo zo ma'e penemimutar rupi nehe . Xo ikatuahy ma'e zo pezapo pezeupeupe nehe , pezepytywàtywà pà nehe , pezeamutamutar katu pà nehe .
59002012	Recommendation	Peruzar Tupàn ze'eg peho peiko nehe . Aze peho ize'eg rupi nehe , Tupàn pemukàg putar a'e nehe . A'e mehe napezapo kwaw ikatu 'ym ma'e nehe . Pemukàg putar nehe , a'e mehe — Napekatu kwaw ihewe , ni'i kwaw peme nehe . A'e rupi peze'eg Tupàn hemiruze'eg ikatu ma'e wazàwe nehe . Pezapo ikatu ma'e peho peiko nehe no .
46012005	Faith	Heta tetea'u hemiapo kar . Pitài zo iapo kar har heta . Tekwe Puràg a'e ma'e iapo kar har romo hekon a'e .
45009005	Description	Wanàmuzgwer Tupàn hemiruze'eg romo wanekon azeharomoete a'e wà . Zaneruwihawete Zezuz a'e no , waànàm romo hekon a'e no . Tupàn a'e , teko paw wanuwihaw romo hekon a'e . Tuwe teko uze'egatu hehe paw rupi katete a'e wà nehe .
47001006	Description	Urupuraraw ma'erahy uruiko ure , pepytywà pà ure . Ta'e nezewe mehe Tupàn pepyro putar tatahu wi a'e nehe xe , uzepyr pemuigo kar pà a'e nehe xe . Urepytywàgatu a'e , a'e rupi pepytywàgatu a'e no . Umur putar ukàgaw peme nehe no . A'e rupi aze ma'erahy pepuraraw nehe , pepuner putar nehe . Napezàn kwaw izuwi nehe . Napepytu'u kwaw Zezuz rehe pezeruzar ire nehe , ma'erahy ipuraraw mehe nehe . Ta'e Tupàn urepytywàgatu a'e no xe . Pekàg putar ma'erahy ipuraraw mehe nehe , urezàwegatete nehe .
47001021	Faith	Ta'e Tupàn umur azeharomoeteahy Zezuz inuromo zanereko haw ikwaw paw zanewe a'e xe . A'e wiko uzeupe zanemonokatu har romo a'e . A'e rupi zapuner hehe zanezeruzar haw rehe zane kury , zapuner hupi zanereko haw rehe kury no .
44010015	Recommendation	Uze'eg wi Pet pe . — Ikatu a'e , aze Tupàn i'i amo ma'e pe nehe , — na'ikatu kwaw , ere zo a'e ma'e pe nehe .
66018009	Sin	Tuwihaw ko ywy rehe har a'e wà , ikatu 'ym ma'e a'e kuzà puhe iapo har a'e wà nehe , uhapukaz putar uzai'o pà taw ikaz mehe a'e wà nehe .
43014023	Faith	Uze'eg wi urewe . Aze teko heamutar katu a'e wà nehe , weruzar putar heze'eg a'e wà nehe . Heru uzamutar katu putar a'e teko a'e wà nehe no . Heru a'e nehe , ihe ihe nehe no , uruzur putar wapyr urereko pà ure nehe no .
62004010	Grace	Puramutar haw nezewe a'e . Nan kwaw zane . Xiamutar Tupàn zane . Tupàn a'e ae zaneamutar a'e . Umur kar wa'yr ko ywy rehe a'e . Nezewe inuromo zanereko mehe Tupàn umunàn zanekatu 'ygwer a'e kury .
62001007	Faith	Tupàn nuzapo kwaw ikatu 'ym ma'e a'e . Tatainy zàwenugar romo hekon a'e . 'Aromo wata ma'e ài hekon . Xo ikatuahy ma'e zo uzapo iko . Aze zaiko izàwe nehe , zazemuryparypar putar nehe , zazemurywete kar putar nehe no . Tupàn o'ok putar ikatu 'ym ma'e zanewi nehe no , ta'e ta'yr uzakook uwykwer a'e xe , ywyra kanetar rehe umàno pà a'e xe . Zezuz a'e , Tupàn ta'yr romo hekon a'e . Zanemukatu tuwe ikatu 'ym ma'e wi .
48004007	Grace	A'e rupi napeiko kwaw uma'ereko e ma'e ài kury . Ta'yr romo peiko tuwe kury . Tupàn umur ma'e tetea'u wa'yr wanupe a'e . Umur putar a'e ma'e peme paw rupi nehe no , ta'e ta'yr romo peiko pe kury xe .
58001008	Faith	Nezewe i'i wa'yr pe no . — Tuweharupi ereruze'eg putar teko ne wà nehe . Nupaw pixik kwaw waneruze'egaw nehe , Tupàn . Tuweharupi ereiko putar teko wanuwihaw romo nehe . Erepureruze'egatu putar iko nehe , neze'eg iawy 'ym pà nehe .
43010033	Sin	— Na'urepuruzuka wer kwaw nerehe ikatuahy ma'e neremiapo kwer rehe ure . Tupàn rehe neze'eg zemueteahy awer rehe urepuruzuka wer nerehe ure . Awa romo ereiko ne . Tupàn romo nereko haw eremume'u kwez urewe kury , i'i ahyahy izupe wà .
66014011	Description	— Tàtàxin a'e nehe , a'e tata wi uhem ma'e ràm a'e nehe , uzeupir putar oho tuweharupi a'e nehe , awyze har rupi upaw 'ym pà a'e nehe , ta'e nuwew kwaw a'e tata a'e nehe xe , i'i oho iko uwewe pà . — Àzàguhu imuwete katu har a'e wà nehe , hagapaw imuwete katu har a'e wà nehe , her wehàpykà rehe hereko har a'e wà nehe , nupytu'u kwaw a'e ma'erahy ipuraraw ire wà nehe , i'i oho iko uwewe pà .
47004001	Faith	Tupàn urepuhareko katu a'e , a'e rupi uremuma'ereko kar iko a'e , umume'u kar uze'eg urewe a'e . A'e rupi nuruzemumikahy kwaw ure , ma'erahy kwer ipuraraw mehe ure .
58013006	Faith	A'e rupi , tuwe nazakyze kwaw ma'e wi nehe . Tuwe zaze'eg nezewe nehe . — Zanezar a'e , hepytywà har romo hekon a'e . Nakyze kwaw ma'e wi ihe nehe . Teko nupuner kwaw hemono kar haw rehe tatahu pe wà nehe , tuwe za'e nehe .
45014003	Recommendation	Aze wyzài ma'e ere'u nehe , eze'eg zemueteahy zo ma'ero'o kwer i'u 'ymar wanehe nehe . Aze ma'e ro'o kwer i'u 'ymar romo ereiko nehe , eze'eg zemueteahy zo wyzài temi'u i'u har wanehe nehe . Ta'e Tupàn umuigo kar a'e teko wemiruze'eg romo a'e xe .
45015005	Grace	Tuwe Tupàn uzapo kar ma'e peme Zaneruwihawete Zezuz ài a'e nehe , a'e rupi pitài zo pema'enukwaw pàwàm ma'e rehe nehe . Aze ma'e ikatu nehe , — Ikatu a'e ma'e , peze putar izupe nehe . Aze ma'e na'ikatu kwaw nehe , — Ikatu 'ym ma'e , peze putar izupe nehe . Xiàrogatu Tupàn pyr zanereko àwàm zaiko zane , ta'e a'e ae nazanemupytu'u kar kwaw hàro re a'e xe . Zanemukàg a'e .
58007027	Description	Zezuz nuiko kwaw amogwer xaxeto wazàwe . Nuzuka kwaw Àràpuhàràna'yr Tupàn huwa rupi tuweharupi . Nuzuka kwaw ma'ea'yr teko wanemiapo kwer hekuzaromo . Pitài haw zo omono ma'e izuka pyr Tupàn pe . Uzemono uzezuka kar pà Àràpuhàràna'yr ài a'e . Pitài haw zo umàno . Numàno wi kwaw nehe .
62003017	Sin	Amo uzeruzar ma'e hemetarer katu ma'e a'e wà , wiko nezewe a'e wà . Aze amo uzeruzar ma'e ima'uhez nehe , aze naheta kwaw ma'e izupe nehe , aze amo hemetarer katu ma'e nomono kwaw temi'u izupe nehe , aze nomono kwaw ma'e izupe nehe , a'e mehe a'e hemetarer ma'e nuiko kwaw Tupàn iamutar katu har romo a'e nehe , upy'a pe a'e nehe . — Azamutar katu Tupàn ihe , i'i mua'u a'e .
47005008	Faith	Urerurywete tuwe ure , ta'e urepurezar wer tuwe zepe ko ureretekwer rehe ure xe , Zanezar pyr ureho pà ure xe .
60002011	Recommendation	Aze amo teko oho amo ae ywy rehe wà nehe , aze upyta a'e pe wà nehe , na'ikatu kwaw a'e ywy rehe har wanupe wà nehe , ta'e nuiko kwaw wànàm romo a'e wà nehe xe . Peiko weko haw 'ym me wiko ma'e wazàwe . Uzeruzar 'ym ma'e uzapo ikatu 'ym ma'e waiko wà . Napeiko kwaw wazàwe , ta'e pepytu'u iapo re xe . Pezypyrog zo iapo pà nehe , a'e peme , hemyrypar wà . Aze zauxiapekwer oho puràmàtyry'ymaw pe nehe , ume'egatu putar wàmàtyry'ymar wanehe nehe . — Aze name'e kwaw wanehe nehe , hezuka putar wà nehe , i'i uzeupe . Nezewegatete aze xiapo zaneremiapo putar haw zutyka'i nehe , xiapo putar ikatu 'ym ma'e nehe . Pezapo zo ikatu 'ym ma'e nehe .
60002017	Recommendation	Pezeruze'egatu teko wanehe upaw rupi nehe . Pezamutar katu amogwer uzeruzar ma'e pe wà nehe . Pekyze Tupàn wi nehe , heruzar pà nehe . Pemuawate katu peywy rehe har wanuwihaw ikàg wera'u ma'e nehe no .
44007025	Description	— Tupàn uzuka kar izupe a'e , zanepyro kar pà izupe nezewe a'e , i'i putar heànàm wà nehe , i'i Moizez wanupe . Nuze'eg kwaw nezewe wà . Na'ikatu kwaw Moizez iànàm wanupe .
50003002	Violence	( Kwehe mehe Tupàn uze'eg Àmàrààw pe a'e . — Uruexak heremiruze'eg romo nemuigo kar pà ihe . Aexaexak pena'yr ihe wà no , penemimino ihe wà no . Pekwaw kar heremiruze'eg romo peneko haw purupe nehe , pepirera'i imonohok kar pà nehe , pena'yr penemimino wapirera'i wamonohok kar pà nehe no , i'i Tupàn Àmàrààw pe . A'e rupi awa kwer Àmàrààw ipurumuzàmuzàg paw rupi katete a'e wà , omonohok kar upirera'i a'e wà , Tupàn hemiruze'eg romo weko haw ikwaw kar pà purupe a'e wà . Zezuz tur mehe umàno ywyra kanetar rehe a'e . A'e rupi zaiko Tupàn hemiruze'eg romo ko 'ar rehe amo ae ma'e iapo pà zane kury . Ko 'ar rehe awa nomonohok kar kwaw upirera'i a'e wà kury , Tupàn hemiruze'eg romo weko haw ikwaw kar pà purupe a'e wà kury . ) Amo Àmàrààw izuapyapyr a'e wà , zutew a'e wà , oho waiko taw nànàn ko 'ar rehe a'e wà , Zezuz rehe uzeruzar ma'e wanupe uze'eg pà a'e wà . — Aze napemonohok kar kwaw pepirera'i nehe , napekatu kwaw Tupàn pe nehe , i'i mua'u oho waiko wanupe wà .
56001016	Sin	A'e Tupàn ze'eg heruzar 'ymar uze'eg mua'u nezewe wà . — Kwa , urukwaw katu Tupàn ure , urumuwete katu uruiko ure , i'i mua'u waiko wà . Nan kwaw pa . Agwer teko wanemiapo kwer uzawy Tupàn ikwaw par wanemiapo kwer a'e wà . Na'ikatu kwaw Tupàn pe wà kury . Noho kwaw Tupàn ze'eg rupi wà . A'e rupi nupuner pixik kwaw ikatu ma'e iapo haw rehe wà .
45010002	Faith	Iho wer zepe Tupàn hape rupi a'e wà . ( Nuzeruzar kwaw Zezuz Tupàn ta'yr rehe wà . ) Nukwaw kwaw oho haw wà .
47001004	Grace	Tupàn hemiruze'eg 'ym upuraraw kar ma'erahy waiko zanewe a'e wà , ta'e zazeruzar Zezuz rehe zane xe . Tuweharupi Tupàn zanepytywàgatu a'e . Aze ma'e na'ikatuahy kwaw zanewe nehe , aze xipuraraw ma'erahy kwer nehe , tuweharupi zanepytywàgatu putar a'e nehe . A'e rupi zapuner amogwer uzeruzar ma'e wapytywà haw rehe zane nehe no , aze upuraraw ma'erahy a'e wà nehe no , ta'e nezewegatete Tupàn zanepytywàgatu a'e no xe .
55002015	Recommendation	Ema'ereko katu Tupàn pe nehe . A'e mehe uze'eg putar newe nezewe nehe . — Ne Ximot ne , nekatuahy ne , ta'e eremume'u katu heze'eg eho iko purupe ne xe , i'i putar newe nehe . Aze erema'ereko katu izupe nehe , a'e mehe nanemaranugar kwaw izuwi nehe . — Emume'u katu Tupàn ze'eg azeharomoete har nehe . A'e rupi nanemaranugar kwaw nehe .
53002004	Description	A'e awa a'e nehe , uze'eg putar nezewe teko wanupe a'e nehe . — Ihe hekàg wera'u ihe , amogwer tupàn a'ua'u wanuwi ihe , amogwer penemimuwete wanuwi ihe , i'i putar wanupe nehe . — Pezekaiw zo amogwer tupàn wanehe nehe , i'i mua'u putar wanupe nehe . A'e 'ar mehe nehe , wapyk putar oho Tupàn hàpuzuhu Zeruzarez tawhu pe har pupe nehe . — Ihe Tupàn azeharomoete har romo aiko ihe , i'i mua'u putar teko wanupe nehe . Ko ma'e izeapo re nehe , uhem putar Zanezarete wà a'e nehe .
49006004	Recommendation	Pe awa kwer pe , pe kuzàgwer pe no . Pezapo zo ma'e pepurumuzàmuzàg wanupe wamuikwahy kar pà nehe . Nan . Pemugakwaw Zanezar Zaneruwihawete heruzar kar pà wanupe pe wà nehe , hehe wamu'e pà pe wà nehe no .
45008037	Grace	Nan kwaw pa . Aze ma'erahy xipuraraw nehe , ikatuahy putar zanewe nehe . Amo 'ar mehe Tupàn umekuzar putar zaneremipuraraw kwer a'e nehe , ikatuahy ma'e imur pà zanewe a'e nehe . Uzepyk putar a'e ma'erahy ipuraraw kar har wanehe a'e nehe . Ta'e zaneamutar katu a'e xe .
44026014	Violence	Ure paw rupi uru'ar ywy rehe ure . Aenu amo teko ihewe uze'eg mehe ihe , zutew ze'eg rupi ize'eg mehe ihe . — Xawru , Xawru , màràzàwe tuwe erepuraraw kar ma'erahy iko ihewe ne , i'i ihewe . Aze kawaru omomor upy umukyzykaw rehe nehe , a'e mehe uzekutuk a'e ae nehe . Nezewegatete ne no , erepuraraw putar ma'erahy nehe no , ta'e erepuraraw kar ma'erahy ihewe ne no xe , herehe uzeruzar ma'e wanupe ne no xe .
66002009	Sin	Pepuraraw ma'erahy kwer peiko kury . Akwaw ipuraraw paw ihe . Ma'e hereko 'ymar romo peiko . Akwaw ma'e hereko 'ymar romo peneko haw ihe . Nan kwaw pa . Hemetarer katu ma'e ài peiko , ta'e ma'e tetea'u pereko putar Tupàn heko haw pe peneko mehe nehe xe . Amo Zutew pepyr har a'e wà , Tupàn heruzar 'ymar a'e wà , uze'eg zemueteahy waiko penehe a'e wà . Akwaw waze'eg zemueteahy haw ihe . Zurupari hemiruze'eg romo wanekon wà .
46013006	Faith	Aze amo uzapo ikatu 'ym ma'e nehe , puruamutar katu ma'e uzemumikahy putar hexak mehe a'e nehe , nahurywete kwaw ikatu 'ym ma'e hexak mehe a'e nehe . Hurywete putar ze'eg azeharomoete har henu mehe nehe .
59001021	Recommendation	Kwehe mehe pezapo ikatu 'ym ma'e peiko . Pepytu'u a'e ma'e iapo re nehe kury . Pepytu'u ikatu 'ym ma'e iapo re paw rupi katete nehe kury . Peruzar Tupàn nehe . Pezeruzar katu ize'eg rehe nehe , ize'eg pepy'a pe imur pyrer rehe nehe . A'e mehe pepyro putar a'e nehe .
46003006	Grace	Amo teko uzapo ko . Amo ae teko utym ma'eà'yz . Ni amo teko numuezuz kar kwaw itym pyrer wà . Tupàn umuezuz kar a'e . Nezewegatete ure no . Ihe ràgypy amume'u Tupàn ze'eg peme . Aiko ko iapo har ài ihe . A'e re Apor umume'u wi peme a'e no . Ma'e tymar ài hekon a'e . Ma'enugar wiko pezar romo a'e . Ihe naiko kwaw pezar romo ihe . Apor nuiko kwaw pezar romo a'e . Tupàn pezar romo hekon a'e , ta'e a'e zutyka'i pepyro tatahu wi a'e xe , ta'e a'e zutyka'i pemuigo kar putar uzepyr tuweharupi a'e nehe xe .
66014008	Sin	Amo Tupàn heko haw pe har oho haikweromo no , uze'eg pà no . — Mawiron tawhu upaw a'e kury , i'i oho iko . — A'e pe har a'e wà , tuweharupi uzapo kar ikatu 'ym ma'e amo teko wanupe a'e wà , amo ae taw pe har wanupe a'e wà , i'i oho iko .
43015014	Recommendation	Aze peruzar heze'eg nehe , peiko putar hemyrypar romo nezewegatete nehe no .
62005021	Recommendation	Hepurumuzàmuzàg heremiamutar wà . Pemuwete zo tupàn a'ua'u pe wà nehe . Upaw kwez kury . Zuàw .
55003006	Sin	Amo upurumu'e ma'e wiko amo wanàpuz me tuweharupi wà . Amo kuzà oho a'e pe a'e wà . A'e kuzà uzeruzar wyzài awa ze'eg rehe wà . Uzemumikahy wemiapo kwer ikatu 'ym ma'e rehe wà . Nupytu'u kwaw iapo re wà . Uputar tuwe ma'e tetea'u uzeupe wà .
49004015	Faith	Nazazeruzar kwaw waze'eg rehe . Ximume'u tuwe ze'eg azeharomoete har nehe . Tekwe Puràg uzamutar katu kar teko zanewe a'e wà , wanupe zaneze'eg mehe a'e wà . Tuwe zanetua'u nehe . Tuwe zaiko Zaneruwihawete ài nehe . Ta'e zaiko hetekwer ài zane xe . Wiko wetekwer iàkàg ài a'e no .
49004003	Faith	Tupàn Hekwe wiko pepy'a pe a'e . A'e rupi pepurapo wer Tupàn hemiapo putar haw rehe . Nezewe mehe pezemono'og pitài teko ài . Pepytu'u zo iapo re nehe . Ta'e pezemono'og Tupàn ikatu haw inuromo pe xe .
44009005	Description	— Mo romo ereiko ne , tuwihaw , i'i Xawru izupe . — Aiko Zezuz romo ihe , neremiàmàtyry'ym e romo ihe , i'i izupe .
60003015	Recommendation	Pemuwete katu Zaneruwihawete nehe . Pemuigo kar pezar romo nehe , heruzar pà nehe . Aze amo upuranu penehe wà nehe , wyzài 'ar mehe wà nehe , — Màràzàwe tuwe erezeruzar Zezuz rehe , aze i'i peme wà nehe , pemume'u pezeruzar haw wanupe nehe .
44007033	Recommendation	Na'e Izar uze'eg wi izupe . — Enuhem nexapat nehe . Ta'e ywy puràg rehe erepyrog 'àm ne xe , i'i izupe .
62002024	Faith	Peinu ze'eg azeharomoete har izypy mehe . Pezeruzar wiwi hehe nehe . Peruzar wiwi nehe no . Aze pezeruzar wiwi hehe nehe , heruzar wiwi pà nehe , peiko wiwi putar Tupàn ta'yr hemiruze'egete romo nehe . Peiko wiwi putar Tupàn hemiruze'egete romo nehe no .
43008051	Faith	Azeharomoete ko heze'eg ihe . Aze teko weruzar heze'eg a'e wà nehe , numàno pixik kwaw a'e wà nehe .
66020011	Description	Na'e aexak tuwihaw henaw uhua'u ma'e xig ma'e ihe kury . Aexak hehe wapyk ma'e ihe no . Na'e ywy a'e , ywak a'e no , ukàzym oho a'e wi izuwi a'e wà . Ni amo nuexak pixik kwaw waho haw wà . Ni amo nuexak kwaw a'e re wà .
46006013	Recommendation	Amo i'i putar nehe . — Aze hema'uhez nehe , amai'u putar nehe , aze heho wer kuzà wyzài puhe nehe , aha putar ipuhe nehe , ta'e aputar nezewe haw ihe xe , ta'e ikatuahy ihewe xe , i'i uzeupe . Azeharomoete a'e peme nehe . Zanezar umumaw putar zaneretekwer a'e nehe . Nazaneapo kwaw agwer ikatu 'ym ma'e iapo kar pà zanewe . Uzeupe zaneapo . Zanezar romo hekon a'e .
45006011	Faith	Nezewe peze pezeupeupe nehe no . — Ikatu 'ym ma'e wi zanepyro a'e . A'e rupi zapuner ikatu 'ym ma'e iapo re zanepytu'u haw rehe zane nehe kury , peze peiko pezeupe nehe kury . — Zaikuwe wi Tupàn inuromo zane . Xiapo hemiapo putar haw . Zaneruwihawete Zezuz inuromo zazemono'ono'og nezewe mehe .
47002014	Faith	Tupàn ikatuahy a'e . Zanemono'og Zaneruwihawete inuromo a'e , ikatu 'ym ma'e heitykar romo zanemuigo kar pà a'e . Aze tuwihaw weityk amo tuwihaw nehe , hurywete putar nehe , wata putar taw myteromo wemiruze'eg wanupi nehe , zauxiapekwer wanupi nehe . Nezewegatete zane no , zaiko Zaneruwihawete inuromo zane no , ta'e weityk ikatu 'ym ma'e a'e xe . A'e tuwihaw wata teko wanuwa rupi a'e , ukàgaw hexak kar pà wanupe a'e . Nezewegatete Zaneruwihawete zanemono kar ywy nànàgatu taw nànàgatu a'e no , ukàgaw ikwaw kar pà wanupe a'e no . Ikàgaw ikwaw paw a'e , nuzawy kwaw yhyk hyàkwenaw a'e . Ywy nànàgatu uhàuhàz a'e .
62001005	Grace	Zezuz umume'u ko ze'eg urewe a'e . Urumume'u putar peme kury . Tupàn a'e , tatainy zàwenugar romo hekon a'e . Naheta pixik kwaw ikatu 'ym ma'e ipy'a pe . — Naheta kwaw ipytunaw huwake . Ta'e nuzapo pixik kwaw ikatu 'ym ma'e a'e xe .
43006037	Grace	Amo uzeruzar putar herehe wà nehe . Tupàn umur putar a'e herehe uzeruzar ma'e ihewe a'e wà nehe , heremiruze'eg romo wamuigo kar pà a'e wà nehe . — Napeiko kwaw heremiruze'eg romo pe , na'e pixik kwaw herehe uzeruzar ma'e wanupe nehe .
58013001	Recommendation	Peiko penywyr ài pezeupeupe , ta'e pezeruzar Zaneruwihawete rehe pe xe . A'e rupi pezeamutamutar katu wi wi nehe .
58007025	Grace	A'e rupi ko 'ar rehe kury , tuweharupi nehe no , upuner teko wapyro haw rehe tatahu wi nehe , aze a'e teko ur Tupàn pe wà nehe , aze a'e teko uzeruzar Zezuz rehe wà nehe . Ta'e Zezuz a'e nehe xe , wikuwe putar tuweharupi a'e nehe xe . Tuweharupi uze'eg iko Tupàn pe u pe . — Pemono kar zo herehe uzeruzar ma'e tatahu pe ne wà nehe , i'i iko izupe . — Ta'e amàno wanekuzaromo ihe xe , i'i iko izupe .
43019015	Violence	Uhapukaz wi izupe wà . — Ezuka kar ty , ezuka kar ty , ezywà kar ywyra kanetar rehe ty , i'i ahyahy izupe wà . — Màràzàwe tuwe pepuruzuka wer tuwihawete rehe , i'i wanupe . Xaxeto wanuwihaw uze'eg izupe wà kury . — Pitài zo ureruwihaw a'e . Hom tawhu pe har wanuwihawete a'e , neruwihaw a'e , a'e ae ureruwihaw romo hekon a'e no , naheta kwaw amo , i'i mua'u izupe wà .
45011005	Grace	Nezewegatete ko 'ar rehe no . Tupàn upurupuhareko katu iko a'e . A'e rupi wexaexak wemiruze'eg iko a'e wà . Naheta tetea'u kwaw a'e wà .
66017002	Sin	— Tuwihaw ywy rehe har uzapo ikatu 'ym ma'e oho ipuhe a'e wà . Ikatu 'ymaw nuzawy kwaw kàwiahy a'e . Teko uka'u kàwiahy i'u mehe wà , i'i ihewe . ( — Nezewegatete ko ywy rehe har upuraraw putar ma'erahy a'e wà nehe no , ta'e uzapo ikatu 'ym ma'e a'e kuzà ipyr a'e wà xe , i'i ihewe . )
45012010	Recommendation	Pezeamutamutar katu nehe . Pezeruze'egatu pezehezehe nehe no .
45008014	Faith	Tupàn Hekwe Puràg hemimutar rupi oho ma'e a'e wà , Tupàn ta'yr romo wanekon a'e wà .
66012003	Description	Na'e amo ae ma'e uzexak kar ywak rehe a'e no . Mozuhu ipiràg ma'e uzexak kar a'e pe . Heta 7 iàkàg izupe , heta 10 i'ak no . Umunehew tuwihaw àkàgàpixi haw wàkàg rehe pitàitàigatu a'e no .
45008017	Faith	Awa umume'u tuwe uma'e paw imono àwàm upurumuzàmuzàg wanupe a'e . Amo 'ar mehe omono putar wanupe nehe . Nezewegatete Tupàn a'e . Umume'u uma'e ikatuahy ma'e zanewe a'e . Zaiko ipurumuzàmuzàg ài zane , a'e rupi xipyhyk putar a'e ma'e imume'u pyrer zane nehe . Umume'u ma'e Zaneruwihawete pe a'e no , imonokatu pà izupe a'e no . Xipyhyk putar a'e ma'e Zaneruwihawete pe imume'u pyrer zane nehe no . Ta'e aze xipuraraw ma'erahy Zaneruwihawete ài nehe , umur putar ukàgaw zanewe a'e nehe no .
54005017	Recommendation	Nezewe i'i Tupàn ze'eg a'e . — Aze pemuma'ereko kar peneimaw nehe , pezàpixi zo izuru rehe nehe , imumai'u kar 'ym pà nehe . Tuwe umai'u nehe , ta'e uma'ereko iko peme a'e xe , i'i Tupàn . Na'aw amo Tupàn ze'eg xe a'e no . — Aze teko uma'ereko peme a'e wà nehe , tuwe pemekuzar wama'ereko awer pe wà nehe , i'i a'e no . A'e rupi aze'eg newe kury . — Uzeruzar ma'e waneruze'egar a'e wà , aze uma'ereko katu a'e wà nehe , Tupàn ze'eg imume'u katu pà wà nehe , aze upureruze'egatu wà nehe , aze upurumu'e katu wà nehe , a'e mehe amogwer uzeruzar ma'e a'e wà nehe , tuwe omono temetarer wanupe a'e wà nehe .
46008007	Sin	Amo uzeruzar ma'e pepyr har a'e wà , nukwaw katu kwaw ma'e a'e wà . A'e rupi aze amo omono temi'u a'e tupàn a'ua'u wanupe nehe , aze a'e re ume'eg teko wanupe nehe , a'e uzeruzar ma'e ukyze putar a'e temi'u wi a'e wà nehe . Ta'e — Tupàn a'ua'u izar romo hekon a'e xe , i'i putar izupe wà nehe . Nukwaw katu kwaw Tupàn ikàgaw wà . A'e rupi — Tupàn a'ua'u pe imono pyrer romo hekon a'e , a'e rupi , aze a'u a'e ma'ero'o kwer nehe , Tupàn wikwahy putar ihewe a'e nehe , i'i izupe wà . Tupàn nuiko kwaw nezewe .
43015002	Grace	Herehe uzeruzar ma'e a'e wà , hàkàgwer ài wanekon a'e wà . Aze amo hàkà na'i'a kwaw nehe , a'e mehe hehe uzekaiw ma'e omonohok putar a'e nehe . Weityk hàkàgwer i'a 'ym ma'e kwer a'e . A'e rupi ma'ywa 'yw ikatu wera'u putar a'e nehe , i'a katu wera'u putar a'e nehe no .
60005003	Recommendation	— Aiko penuwihaw romo ihe , a'e rupi azapo kar putar ma'e tetea'u peme ihe nehe , peze zo penemiruze'eg wanupe nehe . Pezapo ikatuahy ma'e tuweharupi nehe . A'e mehe penemiruze'eg uzapo putar ikatuahy ma'e a'e wà nehe no , pezàwegatete a'e wà nehe no .
52004013	Recommendation	Herywyr wà , hereinyr wà . Uruze'eg putar umàno ma'e kwer wanehe ure nehe kury , peme ure nehe kury , a'e Zezuz rehe uzeruzar ma'e umàno ma'e kwer wanehe ure nehe kury . Pezemumikahy zo wanehe nehe . Uzeruzar 'ym ma'e uzemumikahy a'e wà , ta'e nuàro kwaw Zezuz izewyr àwàm a'e wà xe . A'e rupi uzemumikahy umàno ma'e kwer wanehe wà . Zane xiàro Zezuz tur àwàm zane , a'e rupi nazazemumikahy kwaw zane .
58011029	Description	Izaew izuapyapyr uzeruzar Tupàn rehe a'e wà , a'e rupi wahaw yryhu piràg a'e wà , ta'e 'y uzepeka wanupe a'e xe . A'e ywy nuzawy kwaw ywy iàkym 'ym ma'e ài a'e 'ar mehe a'e , a'e Tupàn rehe uzeruzar ma'e wanupe a'e . Zauxiapekwer Ezit ywy rehe har uzeagaw zepe u'yahaw pà a'e wà no . 'Y umim zauxiapekwer a'e wà . Umàno paw rupi wà .
44007020	Description	A'e 'ar mehe uzexak kar Moizez a'e . Ipuràg eteahy a'e . Tu a'e , ihy a'e no , uzekaiw katu hehe wàpuz me wà . Umumaw 3 zahy uzekaiw pà hehe wà .
58005002	Grace	A'e tuwihaw a'e , awa romo hekon a'e . A'e rupi aze amogwer teko nukwaw katu kwaw ma'e a'e wà , aze uzawy Tupàn hape a'e wà , a'e tuwihaw nuze'eg ahyahy kwaw wanupe a'e .
45013012	Recommendation	Pytunaw upaw a'e kury . 'Ar uhem wà a'e no . A'e rupi zapytu'u pytunaw pe wiko ma'e hemiapo iapo re zane kury . A'e rupi xiàmàtyry'ym ikatu 'ym ma'e nehe kury .
49006009	Recommendation	Pe uma'ereko ma'e wazar pe no , peiko ikatu ma'e romo peme uma'ereko ma'e wanupe nehe no . — Aze napema'ereko katu kwaw ihewe nehe , azepyk putar tuwe penehe ihe nehe , peze zo wanupe nehe . Pema'enukwaw ko ma'e rehe nehe . Pe ty wà , penemiruze'eg a'e wà no , paw rupi katete pezar ywate har hemiruze'eg romo peiko no . Uzepyk putar ikatu 'ym ma'e iapo har wanehe a'e nehe , aze uma'ereko ma'e romo wanekon wà nehe , aze wazar romo wanekon wà nehe no . Zuawygatu putar Tupàn huwa rupi wà nehe .
45012015	Recommendation	Aze amo hurywete wà nehe , penurywete wainuromo nehe no . Aze amo uzemumikahy wà nehe , pezemumikahy wainuromo nehe no .
45002005	Sin	Aipo nerezekaiw kwaw ize'eg rehe ne . Aipo nanezewyr wer kwaw izupe . Amo 'ar mehe wexak kar putar wikwahy haw teko wanupe a'e nehe . Azeharomoete umume'u putar ikatu 'ym ma'e wanemiapo kwer nehe , iapo arer wanupe nehe . A'e 'ar mehe Tupàn uzepyk putar nerehe a'e nehe , aze nerezekaiw kwaw ize'eg rehe nehe . Aze eremume'u amogwer ikatu 'ym ma'e wanemiapo kwer iko nehe , a'e mehe uzepyk wera'u putar nerehe nehe . Ta'e neaiw wera'u wanuwi ne xe .
44014019	Violence	Amo 'ar mehe amo zutew Àxioki taw pe har wà , Pixi ywy rehe har a'e wà , Ikon taw pe har wà no , ur a'e taw pe a'e wà kury , Pawru waker haw pe a'e wà kury . ( Pawru iàmàtyry'ymar romo wanekon wà . ) Uze'eg 'àm teko a'e taw pe har wanuwa rupi wà . Umume'u wemu'emaw tetea'u a'e pe har wanupe wà . A'e rupi teko uzapizapi Pawru ita tetea'u pupe wà . Te umuàkàzym wà . — Umàno aipo pa , i'i izupe wà . A'e rupi umutyk heraha taw wi wà , a'e pe katu pe heityk pà wà .
43013021	Description	A'e ma'e imume'u re uzemumikahy tuwe Zezuz kury . Umume'u tuwe umàno àwàm urewe . — Azeharomoete ko heze'eg ihe . Amo xe har penehe we har umume'u putar heho àwàm oho tuwihaw wanupe a'e nehe . Tuwihaw umur kar putar zauxiapekwer a'e pe ihewe a'e wà nehe , hepyhyk kar pà wanupe a'e wà nehe , i'i urewe .
48003022	Faith	Nezewe i'i Tupàn ze'eg kwehe arer a'e . — Teko paw uzapo ikatu 'ym ma'e a'e wà . Na'ikàg kwaw a'e wà , a'e rupi a'e zutyka'i nupuner kwaw ikatu 'ym ma'e iapo re upytu'u haw rehe a'e wà , i'i Tupàn ze'eg kwehe arer . Aze amo uzeruzar Zezuz Zaneruwihawete rehe a'e nehe , upyhyk putar a'e ma'e Tupàn hemimume'u kwer a'e nehe .
66011007	Violence	Imume'u re , uhem putar àzàg hehaite ma'e ywykwaruhu wi a'e nehe , a'e mokoz awa wàmàtyry'ym pà a'e nehe , waneityk pà wazuka pà a'e nehe .
58003014	Faith	Izypy mehe zazeruzar tuwe Zaneruwihawete rehe zane . Aze zazeruzar zaha zaiko hehe zane nehe , te iahykaw rehe nehe , zaiko putar ipyr tuweharupi nehe . Xiriko putar ikatu haw ikàgaw nehe no .
45008010	Faith	Neretekwer umàno putar a'e nehe , ta'e ikatu 'ym ma'e iapo har romo ereiko ne xe . Aze Zaneruwihawete neinuromo hekon a'e nehe , a'e mehe Tekwe Puràg nemuigo kar wi putar a'e nehe , nereko haw imukatu pà a'e nehe no . Ta'e Tupàn nemuawyze uzeupe a'e xe .
44007052	Sin	Penàmuzgwer upuraraw kar ma'erahy Tupàn ze'eg imume'u har nànàgatu a'e wà . Uzuka amo wà . Uzuka amo Tupàn hemiruze'eg ikatuahy ma'e tur haw imume'u har wà . Pe no , ko 'ar rehe pemono Tupàn hemiruze'eg ikatuahy ma'e iàmàtyry'ymar wanupe . Pezuka kar wanupe .
48005021	Sin	Uputar amo ae ima'e waiko uzeupe wà no . Uka'u tetea'u wà no . Ikatu 'ym ma'e uzapo waiko uka'u mehe wà no . Agwer ma'e paw uzapo waiko wà , ta'e ipurapo wer wemiapo putar haw rehe wà xe , ta'e na'ipureruzar wer kwaw Tekwe Puràg rehe wà xe . Amume'u wi putar a'e ma'e peme ihe kury . Agwer ma'e iapo har nuiko kwaw Tupàn hemiruze'eg romo a'e wà . Noho kwaw ipyr wà nehe . Agwer ma'e na'ikatu pixik kwaw Tupàn pe wà . A'e rupi agwer ma'e iapo har na'ikatu pixik kwaw Tupàn pe a'e wà no .
43012036	Faith	Pezeruzar a'e tatainy rehe nehe , pepyr heko mehe we nehe , a'e rupi tatainy hereko har romo peiko putar nehe . ( Uzehe uze'eg a'e . Ta'e tatainy zàwenugar romo hekon a'e xe . Hemiruze'eg oho putar Tupàn pyr a'e wà nehe . Tatainy hereko har wà , za'e wanupe . Hemiruze'eg 'ym oho putar tatahu pe wà nehe . Ipytunaw rupi wata ma'e wà , za'e wanupe . ) A'e ma'e imume'u re oho Zezuz a'e wi teko wanuwi a'e kury . Uzeàmim oho wanuwi .
58003002	Faith	Kwehe mehe Tupàn uze'eg Zezuz pe a'e . — Ezekaiw katu heremiruze'eg wanehe nehe , i'i izupe , wemiruze'eg wanuwihawete romo imuigo kar pà . Zezuz a'e , weruzar tuwe ize'eg a'e , wanehe uzekaiw katu pà a'e . Nezewegatete Moizez a'e no , weruzar katu Tupàn ze'eg a'e no , hemiruze'eg wanehe uzekaiw katu pà a'e no .
56003006	Grace	Umur tuwe Tupàn Wekwe Puràg zanewe . Uhyk zanewe kury . Zezuz Zaneruwihawete a'e , zanemuigo kar har romo hekon a'e . A'e rupi Tupàn umur kar Wekwe Puràg zanewe , ta'e zazeruzar hehe zane xe .
44004036	Description	Amo awa a'e pe hekon a'e , uzeruzar ma'e wapyr a'e . Zuze her romo a'e . Erewi haikwerupi har romo hekon . Xip yrypypo'o rehe arer romo hekon . ( — Nape ta'yr , i'i Zezuz hemimono karer izupe wà . — Purumurywete kar ma'e , i'i her zaneze'eg rupi . )
48006009	Recommendation	Aze nazapytu'u kwaw nehe , zaha putar ipyr nehe .
48002019	Faith	Napuner kwaw a'e ze'eg kwehe arer heruzar haw rehe ihe , a'e rupi nahekatu kwaw Tupàn huwa rupi ihe . A'e ze'eg imugeta mehe akwaw hekatu 'ymaw ihe . Nazapuner kwaw a'e ze'eg rupi zaneho haw rehe zane . Aze mo zapuner , a'e mehe mo Zaneruwihawete numàno iwer mo ywyra kanetar rehe a'e .
66011001	Recommendation	Na'e umur ma'e puku haw hagapaw ihewe a'e kury . — Eagaw Tupàn hàpuzuhu eho nehe ty , ipukua'u haw uhua'u haw imume'u pà nehe ty , i'i ihewe . — Epapar Tupàn imuwete har a'e pe har ne wà nehe no , i'i ihewe .
66014004	Description	A'e 144.000 teko a'e wà , kuzà puhe oho 'ym ma'e romo wanekon a'e wà . Oho waiko Àràpuhàràna'yr zàwenugar rupi iho àwàm nànàn wà . Tatahu wi hemipyro kwer romo wanekon wà . A'e ràgypy uzemono Tupàn pe wà , Àràpuhàràna'yr zàwenugar pe wà , amogwer uzeruzar ma'e wanenataromo wà .
66009007	Description	A'e tukur kawaru ài wanekon a'e wà . Uzemuàgà'ym puràmàtyry'ymaw pe oho haw rehe wà . Umunehew tuwihaw àkàgàpixi haw wàkàg rehe wà . Heta ita hekuzar katu ma'e or her ma'e a'e àkàgàpixi haw rehe a'e . Wanuwa nuzawy kwaw awa wanuwa wà .
60002016	Recommendation	Ikatu 'ym ma'e iapo har a'e wà , Zurupari hemiruze'eg romo wanekon a'e wà . Uzapo kar wemiapo putar haw wanupe a'e . Wazar romo hekon a'e . Peiko Zezuz rehe uzeruzar ma'e romo kury . A'e rupi Zurupari nuiko kwaw pezar romo kury . Pepytu'u ikatu 'ym ma'e iapo re nehe kury . Pepuner wyzài ma'e iapo haw rehe nehe . — Azapo putar te ikatu 'ym ma'e nehe kury , ta'e naheta kwaw hezar ihewe a'e kury xe , peze zo nehe . Peiko Tupàn hemiruze'eg romo tuweharupi nehe , ikatu ma'e zutyka'i iapo pà nehe .
54004010	Faith	Zazeruzar Tupàn wikuwe ma'e rehe zane , xiàro ipyr zaneho àwàm zaiko zane . A'e teko paw wamonokatu har romo hekon a'e , uzeruzar ma'e wapyro har romo hekon a'e no . A'e rupi xiagaw hemiapo putar haw iapo pà . A'e rupi zama'ereko katu zaiko izupe no .
58010029	Sin	Tupàn Hekwe zanepuhareko a'e . Ta'yr umàno uwy kwer hakook pà zanerekuzaromo a'e , zanemukatu pà ikatu 'ym ma'e wi a'e . A'e rupi Tupàn umume'u tuwe zanepyro haw . Aze awa uze'eg zemueteahy ta'yr rehe nehe , aze uze'eg uryw ahyahy imàno awer rehe nehe , zanepuhareko haw rehe nehe , Tupàn uzepyk wera'u putar tuwe a'e awa rehe nehe .
43020021	Grace	Na'e i'i wi Zezuz urewe kury . — Tuwe zeàmàtyry'ym 'ymaw wiko peinuromo a'e nehe , i'i urewe . — Heru hemur kar xe a'e . Nezewegatete apomono kar putar amo taw pe ihe nehe , amo ywy rehe ihe nehe no , i'i urewe .
65001016	Sin	Tupàn nuzapo kwaw ikatu ma'e ihewe a'e , i'i mua'u waiko izupe wà . — Amogwer uzapo kar xo ikatu 'ym ma'e waiko ihewe a'e wà , a'e rupi azapo ihe , i'i mua'u wà . — Aiko wera'u amogwer wanuwi ihe , i'i waiko wanupe wà . — Nepuràg eteahy ne , nekatuahy ne , i'i waiko amo pe wà . A'e rupi upuner wemiapo putar haw iapo kar haw rehe umyrypar wanupe wà .
66006015	Description	Na'e tuwihaw ywy rehe har a'e wà , teko waneruze'egar a'e wà no , zauxiapekwer wanuwihaw a'e wà no , awa hemetarer katu ma'e a'e wà no , awa ikàg ma'e a'e wà no , amogwer teko paw rupi a'e wà no , amo pe uma'ereko ma'e a'e wà , uzeupe uma'ereko ma'e a'e wà no , uzeàmim oho ita kwar pupe paw rupi a'e wà , uzeàmim ita iwy pe ywytyr rehe a'e wà no , a'e ma'erahy wi uzàn pà a'e wà .
66021008	Sin	— Aze teko upytu'u herehe uzeruzar ire wà nehe , ma'erahy wi ukyze mehe wà nehe , amono kar putar a'e teko tatahu pe ihe wà nehe , i'i ihewe . Aze amo teko nuzeruzar pixik kwaw herehe wà nehe , amono kar putar a'e teko tatahu pe ihe wà nehe . Aze teko uzapo iaiw ma'e wà nehe , tupàn ua'u imuwete katu pà wà nehe , amono kar putar a'e teko tatahu pe ihe wà nehe . Aze teko upuruzuka wà nehe , nezewegatete nehe no . Aze awa uzapo ikatu 'ym ma'e oho wemireko 'ym wapuhe wà nehe , amono kar putar tatahu pe ihe wà nehe . Aze kuzà ikatu 'ym ma'e uzapo oho umen 'ym wapuhe wà nehe , nezewegatete nehe no . Aze teko umuwete katu tupàn ua'u wà nehe , amono kar putar a'e teko tatahu pe ihe wà nehe . Aze teko hemu'em oho iko purupe wà nehe , nezewegatete nehe no . A'e tatahu a'e , màno haw mokoz haw her romo a'e .
44022016	Recommendation	Erexak kwez ne , erenu kwez ne no . Ma'e ereàro iko kury . Epu'àm ty , ezemuzahazahak kar eho ty . Eze'eg izupe nehe , a'e mehe umunàn putar neremiapo kwer ikatu 'ym ma'e newi a'e nehe , heharaz putar izuwi a'e nehe . Nuzepyk kwaw nerehe nehe , i'i Anani ihewe .
66009008	Description	Wa'aw nuzawy kwaw kuzà wa'aw wà . Wanàz nuzawy kwaw zawaruhu wanàz wà .
55002024	Recommendation	Ezàmàtyry'ym zo amogwer ne wà nehe , ta'e Zanezar hemiruze'eg romo ereiko ne xe . Epuruamutar katu nehe no . Emu'e katu teko Tupàn ze'eg rehe ne wà nehe no . Aze neremimu'e nuzemu'e katu kwaw wà nehe , epytu'u zo wamu'e re nehe .
51002005	Faith	Naiko kwaw pepyr ihe . Apuexaka'u ihe . Penexaka'u haw nuzawy kwaw pepyr hereko haw ihewe , ta'e hema'enukwaw katu penehe ihe xe . Pezeruzar katu Zaneruwihawete rehe , a'e rupi pezemono'ono'og pezemurywete kar pà pezeruzar haw rehe . Herurywete ihe , ta'e napepytu'u kwaw pezeruzar ire xe .
60003012	Sin	Ta'e Zanezar uzekaiw katu wanehe a'e xe , Ikatu ma'e iapo har wanehe a'e xe . Uzeapyaka waze'eg rehe a'e no , Izupe waze'eg mehe a'e no . Uzepyk putar ikatu 'ym ma'e iapo har wanehe a'e nehe no , Wàmàtyry'ym pà a'e nehe no .
53002013	Faith	Urerywyr wà . Uruze'eg uruiko Tupàn pe tuweharupi ure , penehe ure . Ta'e Tupàn penexanexak izypy mehe a'e xe , ywy iapo 'ym mehe a'e xe . Penereko putar uzepyr nehe . Ta'e peamutar katu a'e xe . — Ikatuahy wanexak awer , uru'e uruiko Tupàn pe . — Ikatuahy wapuhareko awer no , ikatuahy wamutar awer no , uru'e izupe . Tekwe Puràg a'e , umur ukàgaw peme a'e , a'e rupi peiko ikatuahy ma'e iapo har romo kury . Ta'e pezeruzar ize'eg azeharomoete har rehe xe .
66022011	Recommendation	— Ikatu 'ym ma'e iapo har a'e wà , uzapo wi wi putar ikatu 'ym ma'e oho waiko a'e wà nehe . Iaiw ma'e wiko wi wi putar iaiw ma'e romo a'e wà nehe no . Teko ikatuahy ma'e uzapo wi wi putar ikatuahy ma'e oho waiko a'e wà nehe . Tupàn pe uzemonokatu ma'e a'e wà nehe , nezewegatete wiko wi wi putar a'e wà nehe , i'i ihewe .
44002038	Faith	Uze'eg Pet a'e zutew wanupe kury . — Pe pitàitàigatu pezemumikahy penemiapo kwer ikatu 'ym ma'e rehe nehe . Pepytu'u iapo re nehe no . Pezemuzahazahak kar Zezuz hemiruze'eg romo peneko haw rehe nehe no . A'e rupi Tupàn umunàn putar penemiapo kwer ikatu 'ym ma'e pewi nehe , izuwi heharaz pà nehe . A'e re umur e putar Wekwe Puràg pepy'a pe nehe .
52005015	Recommendation	Aze amo uzapo ikatu 'ym ma'e peme wà nehe , pezapo zo ikatu 'ym ma'e wanupe nehe . Xo ikatuahy ma'e zo pezapo wanupe nehe , pezeupeupe nehe no .
45001027	Sin	Awa a'e wà , upytu'u wemireko wapuhe oho re a'e wà . Uputar tetea'u amo ae awa wà , a'e rupi oho wapuhe wà , iaiw ma'e iapo pà wanehe wà . Tupàn uzepyk putar a'e ikatu 'ym ma'e iapo har wanehe a'e nehe . Uzepyk putar wanehe nehe , ta'e a'e teko numuwete katu kwaw Tupàn a'e wà xe .
50002018	Recommendation	Penurywete nehe no . Aze penurywete nehe , herurywete wera'u putar ihe nehe no .
44003019	Recommendation	Pezemumikahy penemiapo kwer ikatu 'ym ma'e rehe nehe , iapo re pepytu'u pà nehe . Peruzar Tupàn ze'eg nehe , peiko hemiruze'eg romo nehe . Nezewe mehe umunàn putar penemiapo kwer ikatu 'ym ma'e a'e nehe , izuwi heharaz pà nehe . Nuzepyk kwaw penehe nehe .
66021025	Description	Uken uzewàpytymawok putar 'aromo nehe , tuweharupi nehe no . Nuzewàpytym kwaw nehe , ta'e na'ipytun pixik kwaw a'e pe xe .
43006054	Faith	Aze teko u'u hero'o kwer wà nehe , aze u'u heruwy kwer wà nehe , wiko putar tuweharupi wà nehe . Amugweraw wi kar putar a'e herehe uzeruzar ma'e ihe wà nehe , ( wamàno re ihe wà nehe ) , iahykaw 'ar rehe ihe wà nehe .
43019011	Sin	I'i Zezuz izupe . — Tupàn nemuigo kar tuwihaw romo a'e . Aze mo nanemuigo kar iwer tuwihaw romo , a'e mehe mo nereiko iwer mo tuwihaw romo . Xo a'e rupi zo erepuner hezuka kar haw rehe ne . Ta'e Tupàn nanemupytu'u kar kwaw hezuka 'ym mehe a'e nehe xe . Tupàn uzepyk putar nerehe a'e nehe . Uzepyk wera'u putar a'e awa newe hemur kar har rehe a'e nehe , i'i izupe .
59002017	Faith	Nezewe xikwaw Tupàn rehe zanezeruzar haw . Aze teko uzeruzar Tupàn rehe wà nehe , aze nuzapo kwaw ikatu ma'e amogwer wanupe wà nehe , a'e mehe uzeruzar 'ym ma'e ài wanekon wà nehe . Nuiko kwaw uzeruzar ma'e ài wà nehe .
45008003	Sin	Tupàn ze'eg Moizez pe imono pyrer kwehe arer a'e , nupuner kwaw teko wapyro haw rehe a'e , ta'e ni amo teko nupuner kwaw a'e ze'eg heruzar haw rehe tuweharupi a'e wà xe . A'e rupi Tupàn upyro a'e wà . Umur kar wa'yr ko ywy rehe a'e . Uzeapo awa romo . Hetekwer nuzawy kwaw ikatu 'ym ma'e iapo har retekwer . Umàno ikatu 'ym ma'e zaneremiapo kwer hekuzaromo . A'e rupi zanepyro zaneremiapo kwer ikatu 'ym ma'e wi . A'e rupi a'e ikatu 'ym ma'e iapo haw nuiko kwaw Zanezar romo a'e kury .
60003014	Recommendation	Aze teko upuraraw kar ma'erahy penemiapo ikatu ma'e rehe peme wà nehe , penurywete nehe . Pekyze zo teko wanuwi nehe . Ma'e azapo putar nehe , peze zo nehe .
51003021	Recommendation	Pe tua'u kwer pe , peze'eg ahyahy zo pena'yr wanupe nehe , penazyr wanupe nehe . Aze peze'eg ahyahy tuweharupi nehe , a'e mehe na'ipureruzar wer kwaw peze'eg rehe a'e wà nehe , ta'e nupuner kwaw pemurywete kar haw rehe a'e wà xe .
66018002	Sin	Uze'eg uhapukaz pà kury . — Mawiron tawhu upaw kwez kury , i'i ihewe . — Teko nuiko kwaw a'e pe a'e wà kury . Xo àzàg zo a'e wà , xo tekwe ikatu 'ym ma'e zo a'e wà , xo Zurupari hemiruze'eg zo wiko a'e pe a'e wà kury . Wiràmiri iaiw ma'e inem ma'e zo wiko a'e pe a'e wà no , i'i ihewe .
62002022	Sin	Mon aipo hemu'em ma'e romo hekon a'e . Aze amo uze'eg nezewe a'e nehe , — Zezuz nuiko kwaw tuwihawete romo a'e , nuiko kwaw Tupàn hemimur karer romo a'e , nuiko kwaw zanepyro har romo a'e , aze i'i nehe , a'e mehe hemu'em ma'e romo hekon a'e nehe . Zaneruwihawete iàmàtyry'ymar romo hekon a'e no , ta'e nuzeruzar kwaw Zaneru rehe a'e xe . Nuzeruzar kwaw ta'yr rehe a'e no xe .
46011027	Sin	Aze amo numuwete katu kwaw Zanezar a'e nehe , a'e typy'ak a'e kanek por i'u mehe a'e nehe , i'u haw na'ikatu kwaw Zanezar pe a'e nehe , umuaiw putar hetekwer huwykwer imuwete katu haw nezewe mehe nehe .
59002020	Faith	Ma'e kwaw 'ymar ài peiko . Aze amo uzeruzar Tupàn rehe nehe , aze nuweruzar kwaw nehe , aze nuzapo kwaw ikatu ma'e oho iko nehe , a'e mehe wiko uzeruzar 'ym ma'e ài nehe . Amume'u putar uzeruzar ma'e kwehe arer waneko awer peme ihe nehe kury . A'e rupi peze putar nehe , — Azeharomoete aze amo uzeruzar Tupàn rehe nehe , uzapo putar ikatu ma'e nehe no , peze putar nehe .
43018003	Description	A'e rupi Zut oho a'e pe a'e kury , zauxiapekwer waneraha pà a'e kury , zauxiapekwer tàpuzuhu pe har waneraha pà a'e no . Ta'e tuwihaw a'e wà xe , Moizez ze'eg kwaw par parizew her ma'e a'e wà no xe , umur kar a'e zauxiapekwer a'e pe Zut hupi a'e wà xe , Zezuz ipyhyk kar pà wanupe a'e wà xe . Weraha takihepuku a'e pe oho mehe wà , weraha tatainy wà no .
53003003	Grace	Zanezar a'e , uzapo tuwe ma'e iko uze'eg rupi a'e . Uzapo tuwe wemimume'u kwer . Omono putar ukàgaw peme nehe , pemonokatu putar ikatu 'ym ma'e iapo har wanuwihaw wi nehe no .
44007021	Description	Umim imonokatu pà wà . Tuwihaw Parao her ma'e tazyr uhem a'e pe imim awer pe a'e . Wexak kwarer . Weraha tuwe umemyragaw romo . Uzekaiw katu hehe umemyrete ài .
66008005	Description	Na'e a'e Tupàn heko haw pe har upyhyk yhyk hyru kwer kury . Omono tata a'e pe har kawaw pupe kury , imynehem pà kury . Na'e omomor a'e tata kawaw por ywy rehe heityk pà kury . A'e 'ar mehe wànoànog àmàn ài kury . Uweraweraw no . Ywy uryryryryz no .
66018003	Sin	— Ta'e a'e kuzà omono wemi'u ukàwiahy teko nànàn a'e xe , i'u kar pà wanupe a'e xe , ikatu 'ym ma'e iapo kar pà wanupe a'e xe , i'i ihewe . — Tuwihaw ko ywy rehe har uzapo ma'e oho ipuhe a'e wà kury . Ma'e me'egar ko ywy rehe har hemetarer katu ma'e romo uzemuigo kar a'e wà no , ma'e tetea'u ime'eg pà izupe a'e wà no , i'i ihewe .
44026021	Violence	A'e rupi zutew hepyhyk a'e wà , Tupàn hàpuzuhu pe hereko mehe a'e wà . Uzeagaw zepe hezuka pà wà .
55004004	Sin	
43006064	Faith	Màràmàràn xe pepyr har nuzeruzar kwaw herehe a'e wà . Izypy mehe arer we Zezuz ukwaw uzehe uzeruzar 'ym ma'e ràm a'e wà . Ukwaw wàmàtyry'ymar a'e no . ( — Kwez awa hemono putar tuwihaw wanupe a'e nehe . A'e tuwihaw hezuka kar putar a'e wà nehe , i'i uzeupe izypy mehe . )
43013026	Description	— Amuàkym putar ko typy'ak kwez ma'ero'o kwer tykwer inuromo ihe nehe kury . A'e re amono kar putar heàmàtyry'ymar pe ihe nehe kury , izupe i'u kar pà ihe nehe kury , i'i Zezuz ihewe . Umuàkym typy'ak iaikaw pyrer ma'e ro'o kwer tykwer inuromo kury , imono pà Zut pe kury . ( Ximàw Kario pe har romo hekon a'e . )
54006020	Recommendation	Ne Ximot ne ty , ezapo Tupàn hemiapo putar haw eho iko nehe ty , a'e ma'e newe iapo kar pyrer nehe ty . Ezepy'amugeta Tupàn ze'eg newe imur pyrer rehe tuweharupi nehe no . Epurumu'e zo temu'emaw rehe nehe . Emume'u e zo ze'eg iaiw ma'e purupe nehe . Xo Tupàn ze'eg azeharomoete har rehe zo epurumu'e nehe . Amo upurumu'e ma'e a'e wà , uze'eg mua'u waiko nezewe a'e wà , — Xikwaw ma'e paw rupi zane , i'i mua'u waiko wà . Nan kwaw pa . Nukwaw pixik kwaw ma'e wà . Ezeruzar zo waze'eg rehe nehe . Amo teko uzeapyaka katu waze'eg rehe wà . A'e rupi upuir uzeruzar haw wi wà . Upytu'u Zezuz rehe uzeruzar ire a'e ze'eg henu re wà . Tuwe Tupàn uzapo ikatuahy ma'e newe nehe . Upaw kwez kury . Pawru .
44017005	Violence	Xo zutew zo hewyrowyroahy wanehe a'e wà . Omono'og awa uma'ereko 'ym ma'e taw mytepe har oho a'e wà . — Pepetepetek Pawru peho pe wà nehe , ty wà , i'i wanupe wà . Na'e uze'eze'eg oho taw pe har nànàn wà , Pawru wanehe uze'eg zemueteahy pà wà . A'e uma'ereko 'ym ma'e , wixeahy Zàxàw hàpuz me wà , Pawru wanekar pà wà , ta'e ipureraha wer wanehe teko wanuwa rupi wà xe .
62005016	Sin	Aze pexak amo uzeruzar ma'e nehe , ikatu 'ym ma'e iapo mehe nehe , peze'eg Tupàn pe nehe . — Epyro a'e awa ikatu 'ym ma'e wi nehe , Tupàn , peze izupe nehe . A'e mehe Tupàn umuigo kar putar a'e uzeruzar ma'e uzepyr tuweharupi nehe . Aze amo uzapo tuwe ikatu 'ym ma'e oho iko nehe , aze na'ipytu'u wer kwaw iapo re nehe , a'e mehe Tupàn uzepyk putar hehe nehe , tatahu wi ipyro 'ym pà nehe . — Peze'eg Tupàn pe hehe nehe , ipyro haw rehe nehe , na'e kwaw peme ihe .
43013020	Faith	Aze amo uzekaiw katu heremimono kar ràm rehe a'e nehe , herehe uzekaiw katu ma'e ài hekon putar a'e nehe . Aze amo herehe uzekaiw katu a'e nehe , hemur kar arer rehe uzekaiw katu ma'e ài hekon putar a'e nehe .
58012028	Faith	Ximume'u ikatu haw nehe . Ta'e zaiko hemiruze'eg romo zane xe . Ta'e nazanemumaw kwaw a'e nehe xe . Ta'e nazanemukàzym kwaw nehe xe . Tuwe ximume'u ikatu haw nehe . Ta'e upurupuhareko katu a'e xe . Ximuawate katu nehe , hemimutar rupi nehe , izuwi zanekyze pà nehe . Ximuete katu nehe , ikàgaw imume'u pà nehe .
44019013	Description	Amo zutew a'e wà , wata waiko a'e ywy rehe a'e wà , tekwe ikatu 'ym ma'e wamuhem kar pà puruwi a'e wà . Na'e uzeagaw tekwe ikatu 'ym ma'e puruwi wamuhem kar pà Zanezar Zezuz her rehe wà kury . Nezewe i'i oho waiko tekwe ikatu 'ym ma'e wanupe wà . — Aze'eg newe Zezuz Pawru hemimume'u her rehe ihe kury , ehem eho kwez awa wi nehe kury , i'i oho waiko wanupe wà .
44015040	Grace	Àxioki pe har uzeruzar ma'e a'e wà , uze'eg nezewe Pawru pe a'e wà . — Tuwe Tupàn uzekaiw katu nerehe a'e nehe , i'i izupe wà . Na'e Pawru uhem oho a'e wi a'e no , Xiria heraha pà uzeupi a'e no .
63001008	Recommendation	Pema'emua'u katu pezehe nehe , nezewe mehe napepytu'u kwaw Tupàn ima'ereko haw iapo re nehe . A'e mehe umur putar hekuzar peme a'e nehe .
66011006	Violence	A'e mokoz awa umupytu'u kar putar àmàn ikyr ire a'e wà nehe . Nukyr kwaw a'e 'ar mehe nehe , Tupàn ze'eg imume'u mehe nehe . Uzapo putar 'y ytyzuzàmaw pe har ma'eruwy kwer romo wà nehe . Umur kar putar ma'erahy haw tetea'u ywy rehe wà nehe , wemimutar rupi wà nehe .
44008021	Sin	Nereiko kwaw Tupàn ze'eg imume'u har romo ne , ure ài ne , ta'e nepy'a na'ikatu kwaw Tupàn pe ne xe .
43017010	Faith	Heremiruze'eg paw neremiruze'eg romo wanekon a'e wà . Neremiruze'eg paw heremiruze'eg romo wanekon a'e wà no . Wanexak mehe teko wexak putar hekàgaw hepuràgaw a'e wà nehe no .
45003012	Sin	Teko paw utyryk izuwi wà . Na'ikatu pixik kwaw wà . Ni amo nuzapo kwaw ikatu ma'e a'e wà .
50002003	Recommendation	Pezapo zo ma'e penemimutar rupi nehe . Peze'eg zo nezewe nehe , — O , azapo putar ikatuahy ma'e ihe nehe no , a'e rupi amogwer uze'egatu putar herehe a'e wà nehe no , peze zo pezeupe nehe . Peiko wera'u zo amogwer wanuwi nehe . — O , aiko wera'u amogwer wanuwi ihe , peze zo amo pe nehe .
66001013	Description	Amo ma'e u'àm tatainy wamytepe a'e . Nuzawy kwaw awa a'e . Upu'àm a'e pe . Ukamir puku umunehew iko . Uzeku'apixi haw henyeny katu ma'e umunehew iko no , upuxi'a iwàn pà no .
66022003	Faith	Aze ma'e na'ikatu kwaw Tupàn pe nehe , Tupàn umume'u putar ikatu 'ymaw izupe nehe . A'e ma'e nupyta kwaw a'e tawhu pupe nehe . Tupàn henaw a'e , Àràpuhàràna'yr zàwenugar henaw a'e nehe no , tawhu pe hin a'e wà nehe no . Wanemiruze'eg umuwete katu putar a'e wà nehe .
60004007	Recommendation	Uhem etea'i iahykaw kury , ma'e paw imumaw paw kury . Peiko ma'e kwaw par romo nehe . Pezeruze'eg nehe . Nezewe mehe pepuner Tupàn pe peze'egatu haw rehe nehe .
44014026	Grace	A'e pe wixe kanuhu pupe wà , uzewyr pà Àxioki taw pe wà . Izypy mehe a'e pe har omono kar Pawru ywy nàn a'e wà . — Tupàn pepuhareko a'e . A'e rupi uzekaiw katu putar penehe nehe , ize'eg rehe pepurumu'e mehe nehe , i'i wanupe wà . Umuhyk a'e uma'ereko haw wà kury .
46007028	Recommendation	Aze hemireko nehe , nuzapo kwaw ikatu 'ym ma'e nezewe mehe nehe . Kuzà a'e no , aze imen nehe , nuzapo kwaw ikatu 'ym ma'e nezewe nehe . Xo nezewe haw zo amume'u ihe . Aze awa hemireko nehe , aze kuzà imen nehe , zawaiw katu putar waneko àwàm nehe , ko 'ar rehe nehe . A'e rupi aze nahemireko kwaw nehe , aze na'imen kwaw nehe , ikatu wera'u wanupe nehe , ta'e uzeruzar ma'e upuraraw ma'erahy kwer waiko a'e wà xe , ko 'ar rehe a'e wà xe . A'e rupi wapurumuzàmuzàg upuraraw putar ma'erahy a'e wà nehe no xe .
49006012	Sin	Zauxiapekwer uzàmàtyry'ym amo zauxiapekwer ko ywy rehe har a'e wà . Peàmàtyry'ymar nuiko kwaw zauxiapekwer romo a'e wà . Zurupari peàmàtyry'ymar romo hekon a'e . Hemiruze'eg peàmàtyry'ymar romo wanekon a'e wà no . Tekwe romo wanekon wà . Nuiko kwaw teko romo wà . A'e tekwe wanuwihaw a'e wà no , peàmàtyry'ymar romo wanekon a'e wà no . Weruze'eg teko ywy rehe har wà , ikatu 'ym ma'e iapo kar pà wanupe wà . A'e teko pyhaw wata ma'e ài wanekon wà .
59001005	Recommendation	Aze amo pepyr har nukwaw katu kwaw Tupàn hemiapo putar haw nehe , tuwe uze'eg Tupàn pe nehe , ma'e henoz pà izupe nehe . Tupàn ukwaw kar putar izupe nehe . Ta'e nahekyty'ym kwaw a'e xe . Umur tuwe ma'e tetea'u teko wanupe a'e , ta'e upuhareko katu a'e wà xe . A'e rupi ukwaw kar putar wemiapo putar haw wyzài teko wanupe a'e nehe .
52005019	Recommendation	Aze Tekwe Puràg uzapo kar ma'e teko wanupe nehe , pemupytu'u kar zo iapo re pe wà nehe , aze umuze'eg kar a'e wà nehe , pemupytu'u kar zo waze'eg ire pe wà nehe .
58009002	Description	A'e rupi uzapo tàpuzràn a'e wà . Upupyaikaw tàpuzràn wà . Mokoz ipupyaikaw paw . Ipupyaikaw paw ipy uhua'u wera'u inugwer wi a'e . Uhu wera'u ma'e a'e , — Ikatu 'ym ma'e heta 'ymaw her romo a'e . Teko omono tatainy a'e pe wà , omono wyrapew a'e pe wà no , omono typy'ak Tupàn pe imono pyr a'e pe wà no .
66003018	Recommendation	A'e rupi nezewe a'e peme ihe kury . — Peme'eg kar ita hekuzar katu ma'e or her ma'e ihewi nehe , a'e rupi peiko putar hemetarer katu ma'e romo nehe , a'e peme kury . — Peme'eg kar kamir xigatu ma'e nehe no . A'e rupi pepuner imunehew paw rehe nehe , ta'e naheta kwaw kamir peme xe , ta'e pemaranugar amogwer wanuwa rupi pe xe , a'e peme kury . — Peme'eg kar muhàg nehe no , peneha rehe imono pà nehe no . A'e rupi pepuner ma'erexakaw rehe nehe no , a'e peme kury . ( Heremiruze'eg 'ym romo peneko haw rehe aze'eg ihe . )
62005013	Faith	Pe Tupàn ta'yr rehe uzeruzar ma'e pe , amono kar putar ko ze'eg pape rehe imuapyk pyrer peme ihe kury . A'e rupi pekwaw putar tuweharupi Tupàn pyr peneko àwàm nehe . ( Pekwaw putar tatahu pe peho 'ym àwàm nehe no . )
43007018	Faith	Amo upurumu'e ma'e upurumu'e waiko uze'eg rupi a'e wà . Na'ikatu kwaw nezewe mehe wà . — Azeharomoete upurumu'e ma'e ikatuahy ma'e romo ereiko ne , i'i putar teko ihewe wà nehe , i'i a'e upurumu'e ma'e waiko uzeupe wà . Na'ikatu kwaw nezewe mehe . Aze amo upurumu'e hemur kar har ze'eg rehe a'e wà nehe , ikatuahy a'e wà nehe , ta'e nezewe mehe umuwete katu Tupàn waiko a'e wà xe . Agwer upurumu'e ma'e nuiko kwaw hemu'em ma'e romo wà .
47004007	Grace	Aze awa omono wemetarer ywy'a pupe a'e nehe , na'ima'enukwaw kwaw ywy'a rehe a'e nehe . Xo wemetarer rehe ima'enukwaw putar nehe . Ta'e ywy'a na'ikàg kwaw a'e xe . Uzeka putar ru'u nehe . Nezewegatete Tupàn ukwaw kar ukàgaw upuràg eteahy haw urewe a'e no . Ikwaw paw urepy'a pe har nuzawy kwaw temetarer ywy'a pupe har a'e . Uruiko a'e ywy'a ài ure . Na'urekàg kwaw ure . A'e rupi Tupàn nuexak kar kwaw urekàgaw purupe a'e . A'e rupi — Kwa , ikàg tuwe a'e awa a'e , ni'i kwaw teko a'e wà nehe , urerehe uze'eg pà a'e wà nehe . Xo ukàgaw tuwe wexak kar purupe a'e , Wekwe imur kar pà urepy'a pe a'e . A'e rupi , — Kwa , ikàg tuwe Tupàn a'e awa ipy'a pe a'e , i'i putar teko a'e wà nehe , urerehe uze'eg pà a'e wà nehe . A'e awa na'ima'enukwaw kwaw ywy'a rehe a'e . Xo wemetarer ywy'a pupe har rehe zo ima'enukwaw . Nezewegatete teko na'ima'enukwaw kwaw urekàgaw rehe a'e wà nehe . Ima'enukwaw katu Tupàn ikàgaw urepy'a pe har rehe a'e wà nehe .
45012019	Recommendation	Aze teko uzapo ikatu 'ym ma'e peme a'e wà nehe , pezepyk zo wanehe nehe . Tuwe Tupàn uzepyk wanehe nehe . Ipuruzukaiw putar wanupe nehe . Nezewe i'i Tupàn a'e , uze'eg imuapyk kar pà kwehe mehe a'e . — Ihe zutyka'i azepyk putar teko wanehe ihe nehe , ihe zutyka'i amekuzar putar wanemiapo kwer ikatu 'ym ma'e ihe nehe , i'i wanupe .
43008054	Faith	Uze'eg Zezuz wanupe . — Aze mo ihe zutyka'i aze'egatu hezehe ihe , teko nuzeruzar iwer mo herehe a'e wà . Heru wiko herehe uze'egatu ma'e romo a'e . — Ureru romo hekon a'e , peze kwez izupe . Uze'egatu iko herehe a'e , hekàgaw imume'u pà purupe a'e .
45014020	Recommendation	Pezawy kar zo Tupàn hape amo uzeruzar ma'e pe nehe , ma'e rehe pezekwaku 'ym pà nehe . Wyzài temi'u ikatu Tupàn huwa rupi a'e . Aze pezekwaku 'ymaw uzapo kar ikatu 'ym ma'e amo uzeruzar ma'e pe nehe , na'ikatu kwaw nezewe mehe nehe .
43019040	Description	A'e mokoz awa weraha hetekwer a'e wi wà . Uwàuwàn pàn pupe wà , kàpuhàg inuromo wà . ( Ta'e nezewe Zutew umuhyk umàno ma'e kwer hetekwer a'e wà xe , itym zanune a'e wà xe . )
58010034	Faith	Tuwihaw umunehew kar amo uzeruzar ma'e zemunehew paw pe a'e wà . Peho zemunehew paw pe a'e uzeruzar ma'e wanexak pà no , wapytywà pà no . Tuwihaw upyhyk kar pema'e penàpuz wi wà no . Penurywete heraha mehe . — Tuwe weraha zanema'e zanewi wà nehe , peze pezeupeupe . — Ta'e Tupàn umur ma'e ikatu wera'u ma'e zanewe amo 'ar mehe a'e nehe xe , peze pezeupeupe . — Zaiko putar ipyr tuweharupi nehe , izuwi zaneho pixik 'ym pà nehe , peze pezeupeupe .
44013023	Grace	Ko 'ar rehe kury , Tupàn wexak Zezuz Tawi hemimino a'e kury , Izaew izuapyapyr wapyro har romo imuigo kar pà a'e kury . Ta'e kwehe mehe umume'u tuwe nezewe wemiapo ràm a'e xe .
46002009	Faith	Nezewe i'i ze'eg kwehe arer a'e . Ma'e hexak pyr 'ym , Ma'e henu pyr 'ym , Ma'e ikwaw pyr 'ym , A'e ma'e Tupàn umuhyk iko wemiamutar wanupe kury .
45008011	Grace	Tupàn Hekwe a'e , umugweraw kar Zezuz imàno re a'e . Aze Tekwe pepyr hekon nehe , pemugweraw kar putar nehe , penetekwer umàno ma'e ràm wamugweraw kar pà nehe , ta'e a'e ae umugweraw kar Zezuz a'e xe .
45008016	Faith	Tupàn Hekwe uzemono'og iko zanerekwe inuromo a'e . — Tupàn purumuzàmuzàg ài peiko kury , i'i iko zanewe kury .
48006007	Recommendation	Penemu'em zo pezeupeupe nehe . — Tupàn nukwaw kwaw heremiapo kwer a'e , peze zo nehe . Awa opo'o putar wemitygwer a'e nehe . Aze utym xu nehe , nopo'o kwaw aroz nehe . Nezewegatete aze awa uzapo ikatu 'ym ma'e oho iko nehe , Tupàn uzepyk putar hehe nehe .
45011022	Grace	Nezewe xixak Tupàn ipurupuhareko haw zane kury . Xixak purehe izepykaw no . Uzepyk iko uzeruzar 'ym ma'e wanehe a'e . Pepuhareko a'e . Ikatuahy peme a'e , ta'e pepuhareko a'e xe . Aze upytu'u pepuhareko re nehe , pemonohok putar ma'ywa 'yw wi nehe no .
59005007	Recommendation	Herywyr wà . Peàro tuwe Zanezar tur àwàm nehe . Pepytu'u zo hàro re nehe , aze iàrew nehe . Ma'etymar utym ma'eà'yz oho a'e . Wàro àmàn ikyr àwàm . A'e re wàrogatu i'a àwàm no .
55001016	Grace	Onezi nuiko kwaw wazàwe a'e . Na'imaranugar kwaw teko wanuwi zemunehew paw pe hereko haw rehe .
62002028	Faith	Azeharomoete ko heze'eg ihe , hepurumuzàmuzàg wà . Zaneruwihawete ur putar nehe . Peiko hemiruze'eg romo nehe . A'e rupi teko wanuwa rupi uzexak kar mehe nehe , nazakyze kwaw izuwi zane nehe . Zanekàg putar nehe . Nazazeàmim kwaw izuwi a'e 'ar mehe nehe , tur mehe nehe , ta'e nazanemaranugar kwaw izuwi zane nehe xe , huwa rupi zane nehe xe .
48005016	Recommendation	Nezewe aze'eg peme ihe . Tuwe Tekwe Puràg uzapo kar ma'e peme a'e nehe , wemimutar rupi a'e nehe . Tuwe peruzar ize'eg nehe . A'e mehe napezapo kwaw ikatu 'ym ma'e penemimutar rupi nehe .
54001015	Grace	— Zaneruwihawete Zezuz a'e , ur ko ywy rehe a'e , ikatu 'ym ma'e iapo har wamukatu pà a'e , uru'e ure . Azeharomoeteahy ko ureze'eg . Ihe ihe , heaiw wera'u amogwer wanuwi ihe .
49006010	Faith	Xo hema'emume'u haw imumaw paw romo xe kury . Amume'u putar ko ma'e peme ihe nehe kury . Pemuzuapyr wiwi pekàgaw heraha hereko nehe , Zanezar inuromo nehe , ikàgaw inuromo nehe no .
46010012	Recommendation	— Kwa , nazapo kwaw ikatu 'ym ma'e teko ihe pa , aze ere iko nezeupe nehe , tuwe rihi . Zawaiw katu zanereko haw . ( Zurupari ipurapo wer ikatu 'ym ma'e rehe newe a'e . ) Aze nanepureruzar wer kwaw Tupàn ze'eg rehe nehe , tàrityka'i erezapo putar ikatu 'ym ma'e nehe .
58010014	Grace	Pitài haw uzezuka kar a'e . Nezewe umukatu ikatu 'ym ma'e wi utyryk ma'e a'e wà . Tuweharupi ikatuahy putar Tupàn pe wà nehe , ikatu 'ym ma'e iapo 'ymar zàwegatete wà nehe .
43010031	Violence	Zutew upyhyk wi ita heruwà a'e wà kury . Ipurapi wer zepe hehe wà . Ipuruzuka wer hehe wà . — Xiuka nehe , ta'e uze'eg zemueteahy Tupàn rehe a'e xe , ta'e Tupàn romo weko haw umume'u kwez kury xe , i'i uzeupeupe wà .
46011003	Description	Tupàn a'e , Zaneruwihawete Zezuz izar romo hekon a'e . Nezewegatete Zaneruwihawete wiko awa wazar romo a'e no . Nezewegatete awa wiko wemireko wazar romo a'e wà no .
58011036	Violence	Teko uze'eg zemueteahy amo rehe wà , upetepetek wà no . Uzàpixipixi amo wà no . Umunehew kar amo zemunehew paw pe wà no .
58006019	Faith	Xiàpixi ita ipuhuz katu ma'e kyhàhàm pupe zane , kanu rehe zane . Aze zanepurumupyta kar wer kanu rehe yryhu mytepe , xityk a'e ita 'y pupe . A'e rupi ywytu nueraha kwaw kanu a'e . Nezewegatete Zurupari nazanemunyryk kar kwaw Tupàn wi a'e , ta'e xiàrogatu tuwe Tupàn pyr zaneho àwàm zane xe , ta'e xikwaw tatahu wi zanepyro haw zane xe . Azeharomoete zaha putar ipyr nehe . Xaxeto wanuwihaw a'e , tuweharupi wixe Tupàn pe ze'egaw pupe a'e , pàn rupi a'e . Amogwer nuixe kwaw a'e pe wà . A'e awa oho uze'eg pà Tupàn pe , hemiruze'eg wanekuzaromo . Nezewegatete ywak rehe Zezuz oho Tupàn huwake a'e . Uze'eg iko zanerekuzaromo kury .
49005011	Recommendation	Petyryk ikatu 'ym ma'e wi nehe , amogwer wanemiapo kwer ikatu 'ym ma'e wi nehe . Pyhaw wata ma'e ài wanekon a'e wà . Ta'e ikatu 'ym ma'e iapo har romo wanekon a'e wà xe . Aze ma'e'yw na'i'a pixik kwaw nehe , na'ikatu kwaw zanewe nehe . Nezewegatete a'e teko a'e wà no . Nuzapo pixik kwaw ikatu ma'e wà , a'e rupi na'ikatu kwaw Tupàn pe wà . Aze tatainy uhyape katu nehe , umumaw ipytunaw nehe . Nezewegatete aze pemume'u Tupàn ikatu haw wanupe nehe , ikatu 'ym ma'e iapo har wanupe nehe , teko upytu'u putar ikatu 'ym ma'e iapo re wà nehe .
59004011	Recommendation	Peze'eg zemueteahy zo pezehezehe nehe , herywyr wà . Aze amo uze'eg zemueteahy amo ae uzeruzar ma'e rehe nehe , aze — O , a'e Tupàn hemiruze'eg uzapo ikatu 'ym ma'e tuweharupi a'e , aze i'i izupe nehe , a'e mehe a'e uze'eg ma'e kwer a'e , ze'eg kwehe arer rehe uze'eg zemueteahy ma'e ài hekon putar a'e nehe no . Aze amo uze'eg zemueteahy Tupàn ze'eg kwehe arer rehe nehe , a'e mehe nuiko kwaw a'e ze'eg heruzar har romo a'e nehe . Hehe uze'eg zemueteahy ma'e romo hekon a'e .
66021021	Description	Hekuzar katu ita per her ma'e uken romo iapo pyrer a'e no . Ita hekuzar katu ma'e or her ma'e teko wanape tawhu rupi har romo no . Wanape nuzawy kwaw waruwahu .
58003006	Faith	Zaneruwihawete a'e , Tupàn ta'yr romo hekon a'e . Tupàn hemiruze'eg wanuwihawete romo hekon a'e . Awa uzekaiw katu uzar hàpuz a'e . Nezewegatete Zezuz uzekaiw katu zanerehe a'e , ta'e zaiko tu hàpuz ài zane xe . Aze zanekàg nehe , zaiko wiwi putar hemiruze'eg romo nehe . Aze nazapytu'u kwaw ipyr zaneho àwàm rehe zanezeruzar ire nehe , zaiko wiwi putar hemiruze'eg romo nehe , zaiko wiwi putar Tupàn hàpuz zàwenugar romo nehe .
45012009	Recommendation	Pepuruamutar tuwe nehe . Pezapo zo ikatu 'ym ma'e nehe . Tuwe ikatu 'ym ma'e iro peme nehe . Xo ikatuahy ma'e zo pezapo tuwe nehe .
66011013	Violence	A'e 'ar mehe we ywy uryryryryz tuwe kury . Tawhu pehegwer u'ar a'e , teko tetea'u wazuka pà uryryz mehe a'e . ( Uzuka 7.000 teko wà . ) Teko wikuwe ma'e ukyze katu izuwi a'e wà kury , Tupàn ywate har ikàgaw imume'u ahyahy pà a'e wà kury . — Azeharomoete Tupàn ikàg a'e , i'i izupe wà .
48003020	Description	Ko 'ar rehe naheta kwaw awa Tupàn ze'eg hexak kar har zanewe Moizez ài a'e wà kury . Nan . Naxiputar kwaw , ta'e Tupàn ae umur wa'yr zanewe a'e xe . Pitài zo Tupàn a'e . Naheta kwaw amo .
43019010	Description	— Aipo nereze'eg kwaw ihewe nehe , i'i Pirat izupe . — Aiko tuwihaw xe har romo ihe . Aze hepurumuhem kar wer nerehe zemunehew paw wi nehe , apuner putar nehe . Aze hepuruzywàzywà kar wer nerehe ywyra kanetar rehe nehe , apuner putar nehe , i'i izupe .
44008032	Description	A'e tuwihaw umugeta 'aw Tupàn ze'eg pegwera'i oho iko a'e . Àràpuhàràna'yr ài hekon a'e , Uzuka haw pe heraha pyr ài hekon a'e . Àràpuhàràna'yr uze'eg 'ym ma'e ài hekon a'e . Hawer ipinar upin hawer izuwi wà , Nuze'eg kwaw ipin mehe a'e . Nezewegatete a'e awa nuze'eg kwaw a'e , Uzuka àràm wanupe a'e .
44013021	Description	Amo 'ar mehe Izaew izuapyapyr uze'eg Xamuew pe a'e wà kury . — Naheta kwaw tuwihaw ikàg ma'e xe urewe , i'i izupe wà . A'e rupi Tupàn a'e , umuigo kar Xau tuwihaw romo a'e , wanuwihaw romo a'e . Ki ta'yr romo hekon a'e , Mezàmi hemimino romo hekon a'e . 40 kwarahy umumaw wanuwihaw romo wiko pà .
56001010	Sin	Heta tetea'u teko Tupàn hape rupi oho 'ym ma'e a'e wà kury . Uze'eze'eg e waiko wà . Hemu'em amogwer wanupe wà . Amo zutew Zezuz rehe uzeruzar ma'e a'e wà no , nezewegatete wanekon a'e wà no . Uze'eze'eg e wera'u amogwer wanuwi wà , ma'e iapo kar pà wàmuzgwer waze'eg rupi wà , amogwer wanupe wà . Nezewe mehe uzawy Tupàn hape wà .
44010012	Description	Heta tetea'u ma'ea'yr ipupe wà . Miar tetea'u wà , moz wà , tezu wà , wiràmiri wà , wiràhu wà .
43017022	Grace	Eremur nekàgaw nepuràg eteahy haw ihewe ne . Nezewegatete amono hekàgaw hepuràgaw kwez wanupe ihe no . A'e rupi wiko putar uzeinuinuromo pitài romo a'e wà nehe no , pitài romo zanereko haw ài a'e wà nehe no .
55001013	Faith	Ezeruzar katu heze'eg azeharomoete har rehe nehe , a'e newe heremimume'u kwer rehe nehe . Eho iko hupi nehe no . Ezeruzar wiwi iko hehe nehe no , epuruamutar katu wiwi iko nehe no . Ta'e zazemuryparypar katu zaiko Zezuz inuromo zane no xe .
43002006	Description	Heta 6 itaywy'a a'e pe zepuez taw romo henoz pyrer wanupe . Ta'e Zutew uzepuepuez tuweharupi a'e wà xe , wàmuzgwer waze'eg awer heruzar pà a'e wà xe . Pitàitài a'e ywy'a wereko 100 zutahyky'a por a'e .
46015034	Recommendation	Pekwaw ikatu ma'e iapo haw , a'e rupi — Pezypyrog wi ikatu ma'e iapo pà nehe kury ty wà , a'e peme kury . — Pepytu'u ikatu 'ym ma'e iapo re nehe . Amo ma'e amume'u putar pemumaranugar kar pà ihe nehe kury . — Amo pepyr har nukwaw kwaw Tupàn ze'eg a'e wà , nukwaw kwaw ikàgaw a'e wà no , a'e peme kury .
49004002	Recommendation	Peiko wera'u zo amogwer wanuwi nehe . Pezeàmàtyry'ym zo nehe . Aze amo uzapo ikatu 'ym ma'e peme nehe , pekàg nehe , pepuruzukaiw zo izupe nehe . Pezepytywàtywà nehe , pezeamutamutar katu pà nehe . Aze amo uzapo ikatu 'ym ma'e nehe , pepytywà nehe , Tupàn pe imuzewyr kar pà nehe .
65001023	Recommendation	Aze zaneràpuz ukaz nehe , xipyro putar zanepurumuzàmuzàg tata wi zane wà nehe . Nezewegatete pepytywàgatu a'e uzeruzar wewer ma'e pe wà nehe , tatahu wi wapyro pà pe wà nehe . Amo nutyryk kwaw ikatu 'ym ma'e wi wà . Pepuhareko pe wà nehe . Tuwe rihi . Pezapo zo ikatu 'ym ma'e wazàwe nehe . Peikwahy wanemiapo kwer ikatu 'ym ma'e rehe nehe . A'e rupi napezapo kwaw ikatu 'ym ma'e nehe , wazàwe nehe .
45008028	Grace	Aze teko uzamutar katu Tupàn a'e wà nehe , aze Tupàn wenoz a'e teko uzeupe a'e wà nehe , wemiapo putar haw iapo kar pà wanupe a'e wà nehe , a'e mehe aze a'e teko upuraraw ma'erahy kwer a'e wà nehe , Tupàn uzapo putar ikatu ma'e wanupe a'e nehe . Aze nupuraraw kwaw wà nehe , Tupàn nahekyty'ym kwaw nehe . Uzapo putar tuwe ikatu ma'e wanupe nehe no .
45016019	Recommendation	Teko tetea'u wenu Tupàn ze'eg puràg rehe pezeruzar katu haw a'e wà . A'e rupi herurywete penehe ihe . Pekwaw ikatu ma'e iapo haw nehe . Pekwaw zo ikatu 'ym ma'e iapo haw nehe . Pekwaw katu ikatu 'ym ma'e iapo 'ymaw nehe .
58009004	Description	Xaxeto a'e wà , umunyk yhyk a'e pe wà , imunykaw rehe wà . Imunykaw a'e , hekuzar katu a'e . Ze'eg kwehe arer hyru a'e pe hin a'e no . Uzapo ita hekuzar katu ma'e or her ma'e tetea'u hyru ipykaw romo wà . Typy'ak ywak wi u'ar ma'e kwer hyru a'e no , a'e pe hin a'e no . — Mana , a'e temi'u her romo waze'eg rupi a'e . Àràw ima'e a'e , ywyra pokokaw huwer ma'e a'e , a'e pe tuz a'e no . Kwehe mehe Tupàn umuapyk uze'eg ita pew rehe a'e , mokoz ita pew rehe a'e . A'e ita a'e pe wanuz a'e wà no , a'e tàpuzràn pupe a'e wà no .
45003027	Faith	A'e rupi ni amo teko nupuner kwaw uze'egatu haw rehe uzehe a'e wà nehe . — Ikatuahy ma'e romo aiko ihe , ni'i kwaw uzeupe wà . Ta'e ni amo nupuner kwaw ze'eg kwehe arer heruzar haw rehe a'e wà xe . Tupàn zanemuawyze uzeupe a'e , ta'e zazeruzar ta'yr rehe zane xe .
43014010	Faith	— Aipo nerezeruzar kwaw heru inuromo hereko haw rehe ne , Piri . Aipo nerezeruzar kwaw heru heinuromo heko haw rehe ne . Namume'u e kwaw ko heze'eg newe ihe . Heru heinuromo har umume'u kar iko ihewe a'e , uzapo kar ma'e iko ihewe a'e no .
44016022	Violence	Teko tetea'u a'e pe uzemono'og a'e wà kury . — Azeharomoete , i'i teko tuwihaw wanupe wà no . A'e rupi tuwihaw wenuhem kar Pawru wakamir wanuwi wà kury . Upetepetek kar wà no .
43013034	Recommendation	Ze'eg ipyahu ma'e amume'u putar peme kury . Peruzar tuwe ko ze'eg nehe . — Pezeamutamutar katu tuwe nehe . Apuamutar katu ihe , nezewegatete pezeamutamutar katu hezàwegatete nehe no .
47005001	Grace	Zaneretekwer nuzawy kwaw zaneràpuz a'e . Aze zaneata wer amo me nehe , xizar zaneràpuz . Nezewegatete zanemàno mehe nehe , Tupàn pe zaneho mehe nehe , xizar putar zaneretekwer nehe . Tupàn uzapo putar zaneràpuz ràm a'e nehe , uzepyr ywate a'e nehe . Nupaw pixik kwaw zaneràpuz a'e pe har zanewi nehe .
43012044	Faith	Na'e uze'eg Zezuz oho wahyhaw rupi kury , teko wanupe kury . — Aze teko uzeruzar herehe wà nehe , uzeruzar putar hemur kar har rehe wà nehe no .
44009013	Description	Uze'eg Anani izupe . — Hezar . Teko tetea'u umume'u a'e awa hemiapo kwer a'e wà . Upuraraw kar ma'erahy tetea'u neremiruze'eg wanupe a'e , Zeruzarez pe har wanupe a'e , i'i izupe .
55003002	Sin	Nezewe uzeapo putar nehe . Teko a'e wà nehe , a'e zutyka'i uzeamutar putar a'e wà nehe . Uputar putar ma'e tetea'u uzeupe a'e wà nehe no . — Hekatuahy amogwer wanuwi ihe , i'i putar amogwer wanupe wà nehe . Nezewegatete i'i putar uzeupe wà nehe no , uzepy'amugeta pà wà nehe no . Uze'eg zemueteahy putar amogwer wanupe wà nehe , hemu'em pà wà nehe . Nuweruzar kwaw u ze'eg wà nehe . Nuweruzar kwaw uhy ze'eg wà nehe . Aze teko omono e ma'e wanupe nehe , nuze'eg kwaw nezewe wà nehe , — Ikatuahy neremimur e kwer ihewe , ni'i kwaw wà nehe . — Emur e amo ae ma'e ihewe na'arewahy nehe no ty , i'i putar izupe wà nehe . Numuwete kwaw Tupàn wà nehe no .
45005009	Grace	Tupàn zanemuawyze uzeupe a'e , ta'e Zezuz Zaneruwihawete umàno zanerekuzaromo a'e xe . Aze mo nazanemuawyze iwer , a'e mehe mo uzepyk mo zanerehe . Nuzepyk kwaw zanerehe nehe .
45014014	Sin	Ko ma'e akwaw katu ihe , ta'e Zezuz Zanezar Zaneruwihawete inuromo zanezemono'og mehe akwaw ko ma'e ihe xe . Naheta kwaw temi'u ikatu 'ym ma'e a'e . Temi'u paw ikatu i'u mehe . Aze teko i'i nezewe nehe , — Kwa , a'e temi'u na'ikatu kwaw Tupàn pe a'e , aze i'i nehe , a'e mehe a'e temi'u uzeapo iaiw ma'e romo izupe a'e nehe . ( A'e rupi , aze u'u nehe , i'u haw nuzawy kwaw ikatu 'ym ma'e iapo haw Tupàn pe . )
54004006	Faith	Aze eremume'u ko ze'eg uzeruzar ma'e wanupe nehe , a'e mehe Zezuz pe uma'ereko ma'e ikatu ma'e romo ereiko putar ne nehe . Emugeta zanezeruzar haw rehe ze'egaw eho iko tuweharupi nehe , a'e ze'eg zanewe Tupàn hemimur kwer rehe nehe . Ereho iko purumu'e haw azeharomoete har rupi tuweharupi ne kury . Eho wiwi iko hupi nehe no ty .
