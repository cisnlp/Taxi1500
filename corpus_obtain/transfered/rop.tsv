62003016	Faith	Wal hau wi garra laigim wi braja olabat ? Ai dalim yumob . Jisas Krais nomo bin jinggabat im ronwan laif . Imbin jinggabat wi , en imbin gibit im laif blanga wi . En lagijat du wi kaan jinggabat wi ronwan laif . Wi garra jinggabat wi braja olabat , en wi garra gibit miselp blanga album olabat .
43013001	Grace	Wal wen imbin gulijap taim blanga abum det Pasoba Serramoni , Jisas bin sabi imbin taim blanga im blanga gowei brom dijan wel en gobek langa im Dedi langa hebin . Wal olawei Jisas bin laigim detlot wekinmen blanga im , en imbin shoum olabat brabliwei haumatj imbin laigim olabat .
58003017	Sin	En hu detlot pipul hubin meigim God gitwail langa olabat fo 40 yiya ? Ol detlot pipul blanga God hubin dumbat nogudbala ting en afta deibin ol dai deya langa det deset kantri .
60001014	Recommendation	Wal basdam yumob nomo bin sabi God , en yumob bin oldei bulurrum detlot nogudbala filing blanga olkain ting weya yumob bin oldei wandim . Bat yumob sabi na , en yumob kaan larram detlot filing deigidawei yumob , dumaji yumob garra oldei dum wanim God wandim yumob blanga dum .
45011032	Grace	Yumob sabi na ? God bin hendimoba ebribodi langa det nogudbalawei blanga jidan jis laiga prisana wulijim im garra shoum olabat im kain langa ebribodi .
66006006	Description	en aibin lisin nois bin kamat brom detlot fobala najakain enimul . Det nois bin jis laik sambodi bin tok , “ Yu garra meigim ola sid daga blanga olabat ranat , en yu garra pudumap det prais blanga daga brabli haibala . Dei garra binijimap olabat weijis ebridei wen dei baiyim flauwa blanga meigim wanbala damba , en dei garra binijimap olabat weijis ebridei wen dei baiyim porij blanga wan dei . Bat yu nomo ardim detlot daga brom detlot olibtri en greiptri . Yu libum detlot tri . ” Lagijat na det sambodi bin tok langa det raida langa det blekwan hos .
59004010	Recommendation	en yumob garra meigim miselp lobala langa God , en afta im garra lidimap yumob .
44017031	Grace	en im garra gibit ebribodi feyago . Im na bin pikimat det taim blanga abum det kotkeis , en imbin pikimat det men hu garra jidan bos langa det kotkeis du , en imbin shoum wi imbin pikimat im , dumaji imbin meigim im gidap laibala brom dedbala . ” Lagijat na Pol bin tok langa detlot haibala men .
43019002	Description	en deibin gajim sambala lilwan shapwan stik , en deibin pudum langa im hed , en deibin meigim im werrimon detkain speshalwan klos weya king oldei werrimon ,
54005014	Recommendation	Wal ai reken mobeda detlot yangbala widogel merrit igin , en dei garra abum olabat ron biginini olabat , en dei garra lukaftumbat olabat ron kemp .
43014011	Faith	“ Wal yumob garra bilib weya mi dalim yumob mi jidan garram main Dedi en main Dedi jidan garram mi . En if yumob kaan bilib det wed main weya mi dalim yumob , wal yumob garra bilib dumaji yumob bin luk ol detlot klebabala ting weya aibin dumbat .
66020014	Violence	Brom deya deibin tjakam deth en ola spirit pleis blanga det greibyad langa det bigbala faiya na . Det bigbala faiya dei gulum Dai Sekantaim .
58009026	Description	If Jisas bina dum lagijat , im bina dai lodataim brom det taim wen God bin meigim dijan kantri raidap tudei . Bat im nomo bin dum lagijat . Imbin kaman wantaim blanga gibit im laif blanga deigidawei ola nogudbala ting weya ola pipul bin dumbat , en imbin kaman wen imbin gulijap taim blanga God blanga binijimap dijan kantri .
44013018	Description	en imbin lukaftumbat olabat fo 40 yiya deya langa det deset kantri .
46011033	Recommendation	Wal main braja olabat , yumob sabi na ? Wen yumob majurrumap miselp blanga abum det daga , yumob garra jinggabat yumob braja olabat en nomo gridi .
66006012	Violence	Brom deya aibin luk det yangwan ship bin deigimat det namba 6 bush gam brom det rolapwan peipa . Wen imbin deigimat , det graun bin sheik detmatj na , en det san bin go dakbala jis laik blekwan klos , en det mun bin go brabli redwan jis laik blad .
58011035	Violence	En dumaji sambala wuman bin bilib , wal deibin gedimbek olabat femili brom dedbala . Bat sambala pipul hubin bilib nomo bin kamat fri brom det trabul weya deibin abum . Wen detlot nogudbala pipul bin oldei trai en meigim olabat tok nogudbalawei blanga God en tenawei brom im , detlot bilibamob nomo bin duwit langa olabat , en detlot nogudbala pipul bin kilim olabat ded . Detlot bilibamob nomo bin tenawei en meigim miselp fri , dumaji deibin wandim det mobedawan laif weya God garra gibit olabat bambai .
44016037	Violence	Wal Pol bin dalim detlot boswan blijiman , “ Nobodi bin faindim enijing rong langa minbala . Bat stil yumob bin beldim minbala lida langa ebribodi . En nomeda minbala garram det rait seimwei laik ol yumob Roman pipul , bat stil yumob bin pudum minbala langa dijan jeilhaus . En iya na yumob dalim minbala blanga gowei snikinwei ? Nomo ! Detlot Roman bos garra kaman iya en larramgo minbala olabat selp . ”
45013009	Recommendation	Wal det lowa im tok , “ Yu nomo lau silipsilip garram enibodi . Oni langa yu hasbin o waif . Yu nomo lau medrim enibodi . En yu nomo lau stilim enijing . En yu nomo lau gridi blanga enibodi enijing . ” Yu si ? Ol dislot lowa en ol detlot najalot lowa kamat brom det wanbala lowa weya tok , “ Yu garra laigim pipul jis laik yu laigim yu ronselp . ”
62003003	Faith	En ebribodi hu weidabat blanga im blanga kambek garra jidan tudei nomo garram enijing rong langa olabat seimwei laik Jisas Krais nomo garram enijing rong langa im .
45007022	Faith	Yu si ? Insaid langa main hat en main , ai abum gudbala filing blanga det lowa blanga God .
50004004	Recommendation	Wal yumob garra oldei jidan gudbinjiwei , dumaji yumob bin joinap garram Jisas Krais det bos blanga wi . Wanmo ai garra dalim yumob . Yumob garra gudbinji ,
66001012	Description	Brom deya aibin tenim miselp blanga luk hubin tok langa mi , en aibin luk 7 goldinwan lempsten bin jandap deya ,
58003018	Sin	En blanga hu God bin tok ? “ Olabat kaan go langa det gudbala kantri weya ai bina meigim olabat jidan gudbalawei . ” Ol detlot pipul blanga God hubin gibit im bekboun .
43010008	Sin	En ol detlot serramonimen hubin kaman bifo aibin kaman jidan jis laiga stilinbala . Bat detlot ship main nomo teiknodis langa olabat .
60002018	Recommendation	Wal ol yumob wekinmen garra teiknodis langa yumob bos en rispek langa olabat brabliwei . Nomo oni langa detlot gudbala bos hu oldei kain langa yumob . Yumob garra teiknodis en rispek langa detlot bos hu oldei hendulum yumob rafwei du .
44006013	Description	en deya du deibin gedim sambala men blanga tok laiyawei blanga Stibin . Detlot men bin tok , “ Dijan men im oldei toktok nogudbalawei blanga dijan seikridwan Serramoni Pleis blanga wi en blanga ol detlot lowa weya Mosis bin gibit langa wi .
47005018	Faith	Bat im nomo tjeinjim miselp . God na tjeinjim im . Yumob sabi ? Basdam aibin jidan bedfren blanga God . Bat thru Jisas Krais imbin tjeinjim mi , en imbin meigim mi fren blanga im , en imbin gibit mi det wek blanga kipgon meigimbat ola pipul jidan fren blanga im du .
59005010	Recommendation	Wal main braja en sista olabat , yumob jinggabat detlot speshalwan mesinja hubin oldei tok blanga Jisas Krais det boswan . Nomeda deibin abum loda trabul , bat stil deibin weidabat en nomo slekbek ,
44002021	Faith	en God garra seibum ol detlot pipul hu jingat langa det boswan blanga album olabat . ’ Lagijat na Jowal bin tok .
66007012	Faith	“ Yuwai ! God im brabli haibala , en im gudbala , en im brabli sabibala , en im strongbala , en im garram pawa . Nobodi kaan bidim im . Nobodi kaan go oba langa im . Lagijat na olataim im jidan , olagijawan olagija . Yuwai ! En melabat lafta gudbinji langa im en gibit theingks langa im en oldei lukbek langa im . ” Lagijat na detlot einjul bin tok .
60003003	Recommendation	Yumob sabi ? Yumob kaan yusum olkain ting blanga meigim miselp purdibala atsaidwei . Yumob nomo wandi taiyimap miselp heya en werrimon gol en ol detkain klos weya kos loda mani blanga meigim miselp purdibala . Nomo .
55001008	Faith	Wal yu kaan sheim blanga dalimbat enibodi det gudnyus blanga Jisas Krais det bos blanga yunmi , en yu kaan sheim blanga mi du weya mi jidan prisana iya langa dijan jeilhaus , dumaji aibin dalimbat det gudnyus blanga Jisas Krais , en blanga tharran na mi jidan prisana . Wal yu kaan sheim blanga diskain trabul weya mi garram , dumaji yu garra abum trabul brom dalimbat det gudnyus du . En nomeda yu abum det trabul , bat stil God garra meigim yu strongbala blanga album yu go thru langa det trabul .
43017019	Description	Mi meigim miselp jidan seikridwan wulijim olabat du garra meigim miselp jidan brabli seikridwan du . ”
66003002	Recommendation	Wal yu gidap na ! Yu garra jidan strongbala . Yu kaan binij . Yu garra meigim miselp strongbala , dumaji ai sabi yu nomo bin binijim det wek weya yu dumbat blanga main God .
66016004	Description	Brom deya det namba 3 einjul bin spilimat im dish langa ola riba en springwoda na , en ola freshwoda bin go blad .
45005002	Faith	Wibin bilib langa Jisas Krais , en blanga tharran na Jisas Krais bin meigim det wei blanga God blanga seibum wi , en God bin seibum wi brabliwei . En wi gudbinji , dumaji wi sabi wi garra jidan garram det brabli shainiwan lait blanga God .
49005005	Sin	Trubala ai dalim yumob . Detlot pipul hu oldei dumbat detkain nogudbala ting kaan go en jidan garram Jisas Krais en God , dumaji wen enibodi luk en laigimbat enijing detmatj , im meigim det ting deigim pleis blanga God .
58011008	Faith	Dumaji Eibrahem bin bilib , wal wen God bin dalim im blanga go langa det kantri weya im garra gibit im , imbin duwit langa im , en imbin gowei brom im ron kantri langa najawan kantri weya im nomo bin sabi .
49005018	Recommendation	Wal yumob nomo wandi jidan drangginbala , dumaji det grog im deigidawei yumob en meigim yumob laif nogud . Yumob garra larram det Holi Spirit jidan langa yumob brabliwei ,
61002002	Sin	Wal ai dalim yumob . Loda Kristjan pipul garra bulurrum det nogudbalawei blanga detlot laiyawan titja , en detlot Kristjan pipul garra meigim loda najalot pipul tok nogudbalawei blanga det trubalawei .
49002018	Faith	Wal oni wanwei Juwish pipul en Jintail pipul gin go langa det dedi langa top . En det wei na im thru Jisas Krais garram det Holi Spirit .
44021025	Recommendation	Dijan ting im oni blanga ola Juwish pipul hu bilib langa Jisas . Im nomo blanga ola Jintail pipul hu bilib langa im , dumaji longtaim wibin jandim det leda langa olabat , en wibin dalim olabat blanga kipum oni detlot fobala lowa . Wibin dalim olabat dei nomo lau dagat eni daga weya deibin yusum langa eni serramoni , en dei nomo lau dringgim eni blad , en dei nomo lau dagat eni enimul weya deibin jugum , en dei nomo lau silip nogudbalawei garram enibodi . ” Lagijat na Jeims en det tjetj lidamob bin tok langa Pol .
44005003	Sin	en Pida bin tok , “ Enanaiyas , yubin kadimat haf mani weya yubin gedim brom det fam . Wal wotfo yubin lisin langa Seitin wen imbin dalim yu blanga dum lagijat ? Wotfo yubin laiya langa det Holi Spirit ?
49004014	Recommendation	Wal wen wi jidan strongbala wanwei lagijat , wi nomo jidan laiga lilwan biginini weya nomo sabi enijing . Ola lilwan biginini bilib langa enijing , en ola laiyinbala gin kaman en trikimbat olabat en meigim olabat bulurrum det nogudbalawei .
46006009	Sin	Yumob sabi detlot pipul hu kipgon dumbat nogudbala ting kaan go langa hebin . Ol detlot pipul hu oldei weship langa olkain drimin sheip , en detlot pipul hu oldei silipsilip gija , en detlot pipul hu oldei silip garram merrit pipul , en detlot men hu oldei silip gija , en detlot stilinbala , en detlot pipul hu oldei jidan gridibala , en detlot pipul hu oldei jidan drangginbala , en detlot pipul hu oldei tokabat najalot pipul , wal ol detkain pipul na kaan go langa hebin . En yumob nomo wandi larram enibodi dalim yumob difrin wed .
58010025	Recommendation	en wi garra kipgon abumbat miting mijamet . Sambala pipul nomo oldei joinin langa miting . Bat wi kaan dum lagijat , dumaji wi garra kipgon albumbat gija en meigim miselp jidan strongbala . Wi garra albumbat miselp brabliwei , dumaji wi gin luk det taim im gulijap na weya Jisas garra kambek .
51003005	Sin	Wal yumob garra binijimap ol detlot nogudbala filing weya yumob oldei jinggabat , en yumob garra libum ol detlot nogudbalawei weya yumob oldei silipsilipbat garram enibodi , en yumob kaan jidan gridi en wandim olkain ting , dumaji wen yumob gridi , yumob larram detlot ting na deigim pleis blanga God langa yumob laif .
52005008	Faith	Wal yumob garra jidan redibala jis laik det solja weya im oldei werrimon detlot speshalwan klos blanga fait . Yumob garra oldei bilib strongbalawei en laigim yumob Kristjan braja olabat brabliwei . En wen yumob jidan lagijat , im jis laik yumob werrimon det speshalwan shet weya enijing kaan ardim yumob insaid langa yumob hat . En yumob garra oldei jinggabat weya God im seibum yumob , dumaji wen yumob jinggabat lagijat , im jis laik det speshalwan het weya det solja oldei werrimon blanga stapam enijing brom kilimbat im langa hed .
55001007	Grace	Wal yu kaan bradin blanga yusum det pawa , dumaji det Holi Spirit weya God bin gibit langa wi kaan meigim wi bradin . Det Holi Spirit im meigim wi strongbala , en im meigim wi laigim pipul brabliwei , en im meigim wi lukaftumbat miselp en jinggabat det trubalawei weya wi bulurrum .
62002004	Sin	Bat if enibodi reken im sabi God , en seimtaim im nomo dum wanim God bin dalim wi blanga dum , wal im laiyinbala , en det trubala wed nomo jidan insaid langa im .
50002002	Faith	Wal blanga tharran na mi askimbat yumob blanga meigim mi brabli gudbinji en jidan wan pipul garram wan filing en wan main , en yumob garra laigim gija brabliwei .
43007030	Description	Wal wen Jisas bin tok lagijat , detlot pipul bin wandi grebum im . Bat nobodi bin pudum bingga langa im , dumaji det rait taim blanga im nomo bin kaman yet .
54006018	Recommendation	Wal yu garra dalim detlot ritjwan Kristjan pipul blanga jidan gudbalawei en dumbat bigmob gudbala ting , en dei garra jidan redibala blanga album najalot pipul en nomo jidan gridibalawei .
43018030	Description	Wal detlot kaunsalamob bin tok , “ If im nomo bin dum nogudbala ting , wal melabat nomo bina bringimap im iya langa yu . ” Bat detlot kaunsalamob nomo bin dalim Pailat wanim Jisas bin dum .
45014006	Faith	En wen enibodi reken eni dei im haibala , im meigim det dei haibala blanga Jisas Krais det bos blanga wi . En wen enibodi dagat enikain daga , im jinggabat Jisas Krais det bos blanga wi wen im dagat enikain daga lagijat , dumaji im gibit theingks langa God blanga detlot daga . En wen enibodi nomo oldei dagat bif , im jinggabat Jisas Krais det bos blanga wi wen im nomo dagat bif , en im gibit theingks langa God blanga detlot daga weya im oldei dagat .
45012012	Recommendation	En yumob garra oldei jidan gudbinjiwei , dumaji yumob sabi wanim God garra gibit langa yumob bambai . En wen yumob abum trabul , yumob garra go thru langa det trabul gudbalawei . En yumob garra oldei prei blanga ebrijing .
44024023	Description	Wal afta wen imbin tok lagijat , imbin dalim det boswan blijiman blanga wotjim Pol en blanga larram im fren olabat kaman langa im blanga lukaftumbat im .
46013007	Description	En yu garra oldei album olabat , en yu garra oldei trastim olabat , en yu nomo gibap langa olabat . En yu garra oldei kipgon jandap brabli strongbalawei .
47004013	Faith	Yumob sabi ? Langa oltestaman im tok , “ Aibin dalimbat , dumaji ai bilib . ” En seimwei du melabat oldei dalimbat det gudnyus langa ola pipul , dumaji melabat bilib langa det gudnyus ,
52005014	Recommendation	Wal main braja olabat , melabat dalimbat yumob blanga gibit woning langa detlot pipul hu nomo laigim wek . En yumob garra album detlot pipul hu oldei bradin en detlot pipul hu jidan wikwan . En yumob garra gibit taim langa ebribodi .
66016010	Description	Brom deya det namba 5 einjul bin spilimat im dish na . Imbin spilimat det dish langa det speshalwan tjeya blanga det nogudwan enimul , en det kantri weya det enimul bin jidan bos bin go brabli dakbala . Ola pipul bin abum pein detmatj , en deibin baidimbat olabat ron tang .
48006016	Grace	En im garra kain langa ol yumob pipul deya hu bulurrum det nyubalawei . En im garra meigim yumob jidan gudbalawei du . Nomo oni yumob . Bat ol detlot pipul blanga im ebriweya .
44018025	Faith	Wal sambodi bin titjim im blanga Jisas Krais det boswan , en imbin oldei laigim dalimbat ola pipul ebrijing blanga Jisas , en imbin oldei dalimbat det stori trubalawei . Bat im nomo bin sabi enijing blanga det Holi Spirit weya im garra beptais , dumaji imbin oni beptais garram woda seimwei laik Jon Beptis bin dum .
46010031	Recommendation	Wal ai dalim yumob . Nomeda yumob dagat o dringgim o dumbat enijing , bat stil yumob garra dum ebrijing blanga shoum rispek langa God , dumaji yumob nomo wandi dum enijing weya garra stapam Juwish pipul o Jintail pipul o Kristjan pipul blanga bilib langa Jisas Krais .
62002027	Recommendation	Bat Jisas Krais bin gibit yumob im Holi Spirit , en det Holi Spirit jidan insaid langa yumob , en blanga tharran na yumob kaan wandim enibodi blanga titjimbat yumob , dumaji det Holi Spirit na titjimbat yumob blanga ebrijing , en ebrijing weya im lenimbat yumob im trubala . Im nomo lenimbat yumob laiyawan wed . Yumob sabi na ? Yumob garra oldei duwit wanim det Holi Spirit lenimbat yumob , en if yumob duwit langa im , wal yumob garra kipgon jidan joinap garram Jisas Krais .
59002026	Faith	Yumob sabi na wen det spirit gowei brom det bodi , det bodi jidan dedbala . En im lagijat du wen yumob bilib nomo garram ekshan . Yumob jidan jis laiga dedbala .
44027035	Description	Wal wen Pol bin binij toktok , imbin gajim damba , en imbin gibit theingks langa God deya lida langa ol detlot men , en imbin breigim det damba , en imbin stat dagat ,
44015020	Sin	Wi garra jis raidimdan leda langa olabat en dalim olabat nomo blanga dagat eni daga weya deibin yusum langa eni serramoni , en nomo blanga silip nogudbalawei garram enibodi , en nomo blanga dagat eni enimul weya deibin jugum , en nomo blanga dringgim eni blad .
44023003	Sin	Wal Pol bin dalim det boswan serramonimen , “ Yu tufeisbala ! God garra panishim yu , dumaji yubin kotim mi iya , en yu na bin breigim det lowa wen yubin dalim olabat blanga beldim mi . ”
45008001	Description	Wal God kaan faindim gilti en panishim detlot pipul hubin joinap garram Jisas Krais , dumaji det Holi Spirit bin meigim wi jidan fri brom det nogudbalawei weya bina meigim wi dai . Det nogudbalawei bin jidan bos blanga wi basdam . Bat det Holi Spirit jidan bos blanga wi na , en imbin gibit wi laif dumaji wibin joinap garram Jisas Krais .
52005009	Grace	Wal yumob sabi wotfo yumob garra jidan lagijat ? Dumaji God nomo bin pikimat wi blanga panishim wi bambai wen det las dei garra kaman .
66020008	Violence	en im garra go langa ebri kantri en trikimbat ola pipul . Im garra majurrumap ola pipul gulum Gog en Meigog blanga fait langa God . Detmatj pipul im garra majurrumap , jis laik sengraun wansaid langa solwoda .
46006011	Grace	Wal basdam yumob bin jidan nogudbala lagijat du . Bat God bin klinim yumob brom det nogudbalawei , en imbin meigim yumob jidan blanga im ronwan pipul olabat , en imbin meigim yumob jidan raitwei langa im . Imbin meigim yumob jidan lagijat thru Jisas Krais det bos blanga wi , en imbin meigim yumob jidan lagijat garram im Holi Spirit .
55001012	Faith	en aibin dum ol detlot ting weya imbin pikimat mi blanga dum , en blanga tharran na deibin pudum mi langa dijan jeilhaus . Wal nomeda mi abumbat dijan trabul , bat stil ai kaan sheim , dumaji ai sabi hu ai bilib . Ai bilib langa Jisas Krais , en aibin libum ebrijing langa im , en ai sabi im garra maindimbat mi raidap det dei weya im garra kambek .
49006018	Faith	Wal yumob garra oldei dum ol detlot ting na , en yumob garra oldei prei langa God du en askim im blanga album yumob , en yumob garra oldei larram det Holi Spirit lidim yumob wen yumob prei , en yumob garra oldei wotjim miselp en nomo slekap . Yumob garra oldei prei blanga ola Kristjan pipul ,
52001001	Grace	Orait , mi na Pol , en mi raidimbat dijan leda garram dubala wekinmen blanga mi neim Sailas en Timathi . En mi raidimbat dijan leda langa ola Kristjan pipul deya langa det taun gulum Thesalonaika . Yumob pipul blanga God , en yumob blanga det bos Jisas Krais du . Wal melabat wandim God en Jisas Krais garra brabli kain langa yumob en meigim yumob jidan gudbalawei .
50004005	Faith	en yumob garra jidan kainbala langa enibodi , dumaji nomo longtaim na Jisas Krais det bos blanga wi garra kambek .
46011026	Faith	Yu si ? Ebritaim wen wi dagat det daga en dringgim det wain , im jis laik wi tok , “ Jisas Krais bin dai blanga wi . ” En wi garra kipgon dumbat lagijat raidap im garra kambek .
59005015	Faith	En wen dei prei lagijat en dei bilib brabliwei , wal Jisas Krais det bos blanga wi garra meigim det sikwan gudbala . En if det sikwan bin dumbat eni nogudbala ting , wal Jisas Krais det bos blanga wi garra meigim im fri brom ol detlot nogudbala ting .
55001003	Faith	Wal main grenfatha olabat bin oldei wek gudbalawei blanga God , en mi oldei wek gudbalawei blanga im du , en mi oldei gibit im theingks en jidan garram det brabli gudwan filing , en ebridei en ebrinait mi oldei jinggabat yu en prei blanga yu en gibit im theingks blanga yu .
66006016	Description	Deibin jingat langa ola hil en langa ola bigwan ston , “ Buldan langa melabat ! Gaburrumap melabat ! Blandim melabat brom det sambodi hu jidan langa det speshal boswan tjeya ! Blandim melabat brom det yangwan ship , dumaji im wail langa melabat !
66002017	Description	“ Wal yu lisin na garram yu irriwol . Yu lisin langa det Spirit blanga God en langa det wed weya im tok langa ola tjetj , dumaji langa detlot pipul hu garra win , ai garra gibit olabat det speshalwan daga brom top gulum mena . En ai garra gibit olabat waitwan ston du . Aibin raidimdan nyubala neim blanga olabat langa detlot ston . Nobodi kaan sabi detlot neim langa detlot ston . Oni detlot pipul na hu gedim detlot ston gin sabi . ” Lagijat na Jisas bin tok .
61002003	Sin	Wal yumob irrim mi na . Detkain laiyawan titja dalimbat yumob olkain meigimap stori , dumaji olabat brabli gridibala , en dei wandi pulumat yumob ola enijing . Wal longtaim God bin tok im garra panishim detkain pipul en binijimap olabat . En trubala ai dalim yumob . God im nomo silip . Im jis weidabat blanga det rait taim .
53002011	Sin	God bin yusum im ron pawa blanga meigim olabat jinggabat eniwei , en afta deibin bulurrum det brabli wikitwan men .
45002024	Sin	Yumob sabi wanim im tok langa oltestaman blanga yumob ? Im tok , “ Yumob Juwish pipul meigim ola Jintail pipul toktok nogudbalawei blanga God . ”
55003008	Sin	Wal yu jinggabat det dubala klebabala men neim Jeinis en Jembris na . Dubala bin trai en bidim Mosis . Bat dubala nomo bin bidim im . Yu sabi ? Im lagijat na garram ol detlot pipul weya aibin dalim yu . Dei garram nogudbala main , en dei nomo bilib brabliwei , en dei oldei trai en bidim det trubalawan wed . Bat dei kaan bidim det trubalawan wed , dumaji ebribodi garra luk olabat brabli granggibala .
66003019	Recommendation	Detlot pipul weya mi laigim olabat , mi oldei tok streidat langa olabat , en wen dei dumbat nogudbala ting , mi oldei panishim olabat . “ Wal yu garra teiknodis na en tenim miselp brom ola nogudbala ting .
45005001	Faith	Wal God bin meigim wi jidan raitwei langa im dumaji wibin bilib langa Jisas Krais , en blanga tharran na wi jidan garram God gudbalawei , dumaji Jisas Krais det bos blanga wi bin meigim det wei blanga wi blanga jidan gudbalawei garram God .
54004016	Recommendation	En yu garra meiksho yu jidan brabli gudwei , en yu garra meiksho yu oldei titjimbat ola pipul det trubala wed brabliwei , dumaji if yu jidan brabli gudwei en titjimbat ola pipul det trubala wed brabliwei , wal yu garra seibum yu ronselp en ol detlot pipul hu lisinbat langa yu .
44026011	Violence	Lodataim aibin oldei panishim detkain pipul langa ola Juwish Miting Pleis , en aibin oldei trai en meigim olabat libum det stori blanga Jisas . Aibin oldei go longwei langa najalot taun blanga panishimbat olabat , dumaji aibin brabli wail langa det stori .
48005019	Sin	Wal wi sabi wanim pipul jinggabat insaid , dumaji wi gin luk wanim pipul dumbat . Pipul silipsilip garram enibodi olkainwei .
46003007	Grace	Yu si ? Det sambodi hu dalimbat det gudnyus , im nomo enijing . En det sambodi hu kaman biyain en titjimbat det gudnyus , im nomo enijing du . Oni God na im haibala , dumaji im na meigim det gudnyus wek langa yumob laif .
46001007	Faith	en blanga tharran na yumob bin gedim ol detlot speshalwan pawa weya God bin wandi gibit wi , en imbin gibit yumob ol detlot gudbala ting blanga yusum raidap det taim weya Jisas Krais det bos blanga wi garra kambek en shoum miselp . Wal ai sabi yumob wandim det taim garra kaman ,
66014002	Description	Brom deya aibin lisin nois langa hebin . Det nois bin jis laiga fladwoda wen im randan detmatj . Imbin jis laik thanda weya im meigim brabli bigwan nois . Det nois aibin lisin bin jis laik myusik weya ola gitamen pleiplei gita .
44010043	Faith	En ola speshalwan mesinja blanga God bin tok blanga Jisas Krais du . If enibodi bilib langa im , wal thru im neim na God garra larramgo olabat fri brom ola nogudbala ting weya deibin oldei dumbat . ” Lagijat na Pida bin tok .
45002007	Faith	Yumob sabi ? Sambala pipul oldei jinggabat olabat ronselp , en dei nomo wandi teiknodis langa det trubala wed , dumaji dei wandi bulurrum det nogudbalawei . Wal God garra gitwail detmatj langa detlot pipul , en im garra panishim olabat .
66001004	Grace	Orait , dijan stori im brom mi na , Jon . Aibin raidimdan dijan stori blanga ol yumob pipul langa detlot sebenbala tjetj deya langa det kantri gulum Eisha . Wal God garra brabli kainbala langa yumob , en im garra meigim yumob jidan gudbalawei . Imbin jidan basdam longtaim bifo enijing bin jidan , en im stil jidan tudei , en im garra kipgon jidanbat olagija . Detlot 7 spirit dei jidan lida langa det speshal boswan tjeya blanga God deya langa top langa im kemp , dei gudbinji langa yumob , en dei garra album yumob jidan gudbalawei .
44019004	Faith	Wal Pol bin tok , “ Jon bin oldei beptaisim detlot pipul hubin tenim miselp brom olabat nogudbalawei , en imbin oldei dalim ola Isreil pipul blanga bilib langa det boswan hu garra kaman biyain langa im . En Jisas Krais na det boswan . ”
61002009	Violence	Yu si ? Det bos blanga wi sabi hau blanga album ola gudbala pipul wen dei abum trabul , en im sabi hau blanga kipgon panishimbat ola nogudbala pipul raidap det taim weya im garra jadjim olabat en panishim olabat olagijawan .
58011016	Grace	Yu si ? Deibin lukabat det mobedawan kantri deya langa hebin , en God im nomo sheim wen dei gulum im God , dumaji imbin meigim det brabliwan taun redi blanga olabat .
54004007	Recommendation	en yu garra fogedabat ol detlot stori en silibala wed weya nomo dalimbat wi enijing blanga God , en yu garra lenimbat miselp blanga jidan gudbalawei hau God wandim yu blanga jidan .
66020009	Violence	Detlot pipul na bin spredimat miselp ebriweya langa dijan kantri , en deibin majurrumap det kemp raidaran weya ola pipul blanga God bin jidanbat . God laigim brabli det taun weya deibin yadimap , en imbin jandim faiya brom top , en det faiya bin binijimap ol detlot nogudbala pipul .
44010048	Description	Brom deya Pida bin meigim olabat beptais garram det neim blanga Jisas Krais , en afta deibin askim im blanga jidan garram olabat lilbit longtaim .
45002019	Grace	Yumob reken yumob gin shoum det raitwei langa detlot pipul hu nomo sabi God , en yumob reken yumob gin shoum det trubala wed langa detlot pipul hu jidan langa dakbala .
62002025	Grace	En Jisas Krais det san bin pramisim wi blanga gibit wi det olagijawan laif .
59003017	Description	Wal nomo enijing rong langa det klebabalawei brom hebin , en detlot pipul hu bulurrum det klebabalawei brom hebin kaan meigimbat eni trabul , dumaji dei garra kain langa enibodi , en dei garra laigim olabat , en dei garra fil sori blanga olabat , en dei garra dumbat gudbala ting blanga olabat du . Dei kaan toktok dubalawei en kadimatbat pipul jis fo najing .
43003035	Faith	Yumob sabi ? Det Dedi laigim im san detmatj , en imbin meigim im san jidan bos blanga ebrijing ,
61003009	Grace	en nomeda sambala pipul reken im kaan dum wanim imbin pramis blanga dum , bat stil im garra dum . Bat im kaan dum streidawei . Im gibit yumob taim , dumaji im nomo wandi binijimap ebribodi . Im wandim ebribodi garra tenawei brom olabat nogudbalawei en kaman langa im .
46007007	Grace	Bat ai reken im mobeda if yumob jidan singulbala jis laik mi . Bat God im gibit yumob det pawa blanga jidan hau im wandim yumob blanga jidan . Im wandim sambala pipul blanga jidan singulbala , en im wandim sambala pipul blanga merrit .
46014001	Recommendation	Wal yumob garra bulurrum det mobedawan wei weya aibin jis dalimbat yumob . Yumob sabi ? Yumob garra laigim God brabliwei , en yumob garra laigim ola pipul brabliwei du . En yumob garra wandim detlot speshalwan pawa brom det Holi Spirit du .
47004006	Grace	Wal yumob jinggabat na . Longtaim God bin tok , “ Larram lait kamat en shain brom det dakbala . ” En lagijat gin imbin meigim det lait blanga im shain insaid langa wi hat , en det lait bin meigim wi sabi God brabliwei , dumaji wen wi sabi Jisas Krais , wi sabi God .
44018024	Description	Wal seimtaim wen Pol bin go langa det dubala kantri , wan Juwish men brom det taun gulum Eliksendriya bin go langa det taun gulum Efasas . Det men bin neim Apalas , en imbin sabi det oltestaman brabliwei , en imbin sabi hau blanga tok du .
58013012	Grace	Yu si ? Lagijat gin Jisas bin dai atsaid brom det taun blanga meigim ebribodi fri brom olabat nogudbalawei garram im ron blad .
56002015	Recommendation	Wal Taidas , yu garra dalimbat ola Kristjan pipul blanga ol dislot ting na . Strongbalawei yu garra tok langa olabat blanga album olabat en meigim olabat jinggabat . En yu garra tok wulijim olabat garra teiknodis langa yu .
62004009	Grace	En imbin shoum ebribodi im laigim wi , dumaji imbin jandim im ronwan san langa dijan wel blanga meigim det wei blanga wi blanga jidan olagijawan .
43017024	Grace	“ Dedi , yubin gibit detlot wekinmen langa mi , en ai wandim olabat garra jidan garram mi weya ai garra jidan wulijim dei garra luk det brabli shainiwan lait blanga mi . Bifo yubin meigim dijan wel , yubin laigim mi , en yu bin gibit mi det lait .
45003016	Sin	en wen dei oldei go eniweya , dei oldei gibit trabul en meigim ebrijing nogud .
58004014	Faith	Wal wibin tok wi bilib langa det gudnyus , en wi garra kipgon bilib langa det gudnyus , dumaji wi garram brabli haibala boswan serramonimen , en imbin go en jidan deya wansaid langa God . Wal det serramonimen blanga wi im neim Jisas , en im na det san blanga God ,
61001017	Grace	Mi , Jeims en Jon bin luk det brabliwan pawa blanga Jisas garram melabat ronwan ai , dumaji wen God det Dedi blanga im bin jingat langa im deya ontop langa det seikridwan hil , melabat bin deya garram im du , en melabat bin luk det brabli shainiwan lait , en melabat bin irrim God bin jingat langa im brom hebin thru langa det lait . Imbin tok , “ Dijan na main ronwan san , en mi laigim im brabliwei , en mi brabli gudbinji langa im du . ” Deya na God det Dedi blanga im bin meigim im jidan brabli shainiwan , en imbin meigim im haibala , en melabat bin luk im lagijat garram melabat ronwan ai .
46012011	Description	Yu si ? Det seimwan Holi Spirit oldei gibit ol detlot difrinwan pawa langa difrin pipul . Im na oldei pikimat hu garra gedim wujan pawa , en im na oldei meigim det pawa wek .
66008012	Description	Brom deya det namba 4 einjul bin blowim im longwan wisul na , en samting bin kilim det san en mun en sambala sta olabat . Deibin ol go lilbit dakwan , en tharran bin meigim deilait go lilbit dakbala en naitaim go brabli dakbala .
44018017	Violence	Wal wen deibin kamat atsaid brom det kothaus , sambala pipul bin grebum wan men neim Sosanis hubin bos blanga det Juwish Miting Pleis , en deya gin lida langa det kothaus deibin beldim im , en det gabman bos nomo bin dum enijing .
43010039	Violence	Wal wen Jisas bin tok lagijat , wanmotaim detlot pipul bin trai en grebum im . Bat imbin gidawei brom olabat bingga ,
47004016	Faith	Wal ai dalim yumob . Blanga tharran na wen wi abumbat trabul , wi nomo nogudbinji en gibap .
43012003	Description	Wal Meri bin gajim sambala gudsmelwan medisin gulum nard . Detkain medisin bin kos loda mani , en Meri bin go langa Jisas , en imbin spilim det medisin langa Jisas fut , en afta imbin draiyim im fut garram im heya . Wal det smel blanga det medisin bin go ebriweya langa det haus ,
58011009	Faith	En dumaji imbin bilib lagijat , wal imbin go en jidan langa det streinjawan kantri weya God bin pramis blanga gibit im , en nomeda imbin weidabat God blanga gibit im det brabliwan taun weya God bin meigim , bat stil Eibrahem en im san Aisik en im grensan Jeikob bin oldei jidanbat garram tent .
50003017	Recommendation	Wal main braja olabat , yumob garra kipgon bulurrum mi , en yumob garra bulurrum detlot pipul hu oldei bulurrum det wei weya melabat bin shoum olabat , dumaji loda taim aibin dalim yumob , en ai garra dalimbat yumob igin blanga meigim yumob jinggabat . Loda pipul jidan nogudbalawei , en dei meigim miselp enami langa Jisas Krais , en dei nomo laigim det kros blanga im weya imbin dai . Im meigim mi kraikrai wen mi tok lagijat ,
48006002	Recommendation	Yumob sabi ? Wen yumob Kristjan braja olabat abum detkain trabul , yumob garra album olabat , en wen yumob album olabat , wal yumob bulurrum det lowa weya Jisas Krais bin gibit langa wi .
59002024	Faith	Yumob sabi na yumob kaan jis bilib . Yumob garra dum det ekshan du .
45009014	Faith	Wal wanim yumob reken ? God im nogudbala dumaji im nomo bin laigim Isau ? Nomo .
45014001	Recommendation	Wal yumob garra larram detlot Kristjan braja hu nomo bilib strongbalawei jidan gudfren blanga yumob . En yumob kaan tok nogudbalawei langa olabat blanga hau dei oldei jinggabat blanga dum enijing , dumaji detlot pipul hu bilib strongbalawei sabi dei gin dagat enikain daga .
66012007	Violence	Brom deya bigbala fait bin stat deya langa hebin . Det boswan einjul neim Maikul en ola najalot einjul bin fait langa det dregan en im fren olabat ,
49004026	Recommendation	En if wi temperap , wal wi nomo wandi larram det ting meigim wi duwit ,
60003009	Recommendation	en if enibodi dum nogudbala ting langa yumob , wal yumob kaan peiyimbek im blanga det nogudbala ting . If im tok nogudbalawei langa yumob , wal yumob kaan tokbek nogudbalawei langa im . Nomo . Yumob garra tok gudbalawei langa im , dumaji God bin jingat langa yumob blanga tok gudbalawei langa ebribodi .
43008029	Grace	Im na bin jandim mi . En im jidan garram mi du . Im nomo libum mi miselp , dumaji mi oldei dum detlot ting weya meigim im gudbinji . ”
49006014	Recommendation	Wal ol dislot ting na yumob garra werrimon jis laik det speshalwan klos blanga fait . Det trubala wed blanga God im jis laiga belt weya meigim ebrijing fit , en yumob garra werrimon det belt brabliwei . En yumob garra oldei dum ebrijing raitwei du , dumaji wen yumob jidan lagijat , im jis laik yumob werrimon det speshalwan shet weya enijing kaan ardim yu insaid langa hat .
66001020	Description	Detlot 7 sta weya yubin luk langa main raidensaid bingga , nobodi sabi detlot sta . Oni mi na ai sabi . Bat ai dalim yu . Detlot sta olabat 7 einjul blanga detlot 7 tjetj , en detlot 7 goldinwan lempsten weya yubin luk , detlot na detlot 7 tjetj . ” Lagijat na Jisas bin tok langa mi langa det drim .
58002009	Grace	Bat wi gin luk Jisas . God bin meigim im jidan lilbit lobala langa ola einjul blanga dai blanga ebribodi , en God bin dum lagijat , dumaji imbin brabli kainbala langa wi . En tudei wi luk Jisas jidan haibala king , dumaji imbin go thru langa det trabul weya imbin dai .
50002013	Grace	en yumob garra kipgon adwek blanga meiksho God garra seibum yumob holot , dumaji God na oldei wek langa yumob laif . Im na meigim yumob abum det filing blanga duwit langa im , en im meigim yumob dum wanim im wandim yumob blanga dum .
43015011	Grace	“ Wal aibin dalim yumob tharran , dumaji mi brabli gudbinji , en ai garra meigim yumob gudbinji wulijim yumob garra jidan brabli gudbinjiwei .
54001001	Description	Orait , mi na Pol , en mi speshalwan mishanri blanga Jisas Krais , dumaji God en Jisas Krais bin dalim mi blanga jidan speshalwan mishanri . God na bin seibum wi , en wi sabi Jisas Krais garra meigim wi jidan olagija garram det olagijawan laif .
54002009	Recommendation	En ai wandim ola wuman garra dresimap miselp raitwei . Dei kaan werrimon detkain klos weya meigim men wandim olabat , en dei kaan dresimap miselp praudbalawei . Dei kaan taiyimap det heya blanga olabat olkainwei en werrimon gol en purdiwan nekleis en detkain klos weya kos bigmob mani blanga meigim pipul laigim olabat .
43002015	Violence	Wal wen Jisas bin luk olabat dumbat lagijat , imbin gajim sambala roup , en imbin meigim jis laiga wip , en imbin andimwei olabat garram ol detlot enimul , en imbin tipimoba detlot teibul en meigim detlot mani buldan ebriweya ,
49002010	Grace	Wal God bin meigim wi jidan im ronwan pipul wen imbin joinimap wi langa Jisas Krais , en imbin joinimap wi langa im blanga meigim wi dum ola gudbala ting weya imbin meigim redi blanga wi blanga dum .
60004012	Recommendation	Wal main gudfren olabat , yumob kaan hatjamp wen yumob abum enikain adwan trabul weya oldei testimbat yumob tudei , dumaji yumob sabi yumob garra abum detkain trabul .
66019007	Recommendation	En wi garra hepi en gudbinji en gibit theingks langa im , dumaji det taim bin kaman blanga det yangwan ship blanga merrit na . Imbin faindim im pramis , en im pramis bin meigim miselp redi .
49006017	Recommendation	En yumob garra oldei jinggabat weya God im seibum yumob , dumaji wen yumob jinggabat lagijat , im jis laik det speshalwan het weya det solja oldei werrimon blanga stapam enijing brom kilimbat im langa hed . En yumob garra garrimap det wed blanga God langa yumob main , dumaji im jis laik det bigbala naif weya det solja oldei garrimap , en det Holi Spirit bin gibit yumob det naif .
44007024	Violence	en imbin luk wan men brom det kantri bin beldimbat wanbala kantrimen blanga im . Wal Mosis bin wandi album im kantrimen , en imbin kilim det Ijip men ded .
53003013	Recommendation	Bat main braja olabat , yumob hu oldei wek adbala , yumob kaan nokap blanga dumbat ola gudbala ting .
46016013	Faith	Wal yumob irrim mi na . Yumob garra oldei wotjimbat miselp , en yumob garra kipgon bilib strongbalawei , en yumob kaan bradin blanga enijing , en yumob kaan larram enijing bidim yumob .
44007043	Sin	Yumob bin garrimapbat det tent blanga det drimin neim Molek , en yumob bin garrimapbat det sheip blanga det sta drimin neim Refan . Yumob nomo bin bulurrum YAWEI . Yumob bin meigim detlot sheip , en olabat na yumob bin bulurrum . En blanga tharran na God garra panishim yumob en andimwei yumob langa det longwei kantri gulum Bebalon . ’ Lagijat na det speshalwan mesinja bin tok .
53002015	Recommendation	Wal main braja olabat , yumob garra jandap strongbala . Yumob garra kipgon bulurrumbat det trubala wed weya melabat bin lenimbat yumob . Melabat bin lenimbat yumob det trubala wed wen melabat bin tok langa yumob en wen melabat bin raidimdan leda langa yumob .
47005005	Grace	Wal God na bin meigim wi jidan redi blanga tjeinjim wi , en imbin gibit wi det Holi Spirit blanga im blanga shoum wi trubala im garra tjeinjim wi en gibit wi det olagijawan laif .
54002011	Recommendation	Ola wuman garra lenim miselp kwaitbalawei en nomo meigim miselp haibala .
54005019	Recommendation	Wal wen enibodi kaman langa yu en dalim yu det minista bin dumbat rong ting , wal yu kaan bilib langa im . Bat wen dubala o thribala pipul kaman langa yu , en dei dalim yu deibin luk det minista bin dumbat det rong ting , wal yu garra bilib langa olabat ,
45016016	Recommendation	Wal ola Kristjan pipul brom ebriweya tok gudei langa yumob , en yumob garra tok gudei langa ola Kristjan pipul deya blanga melabat . En yumob garra sheikhen gija du .
66018019	Description	En dei garra tjakambat graun langa olabat hed , en dei garra kraikrai nomo lilbit blanga det taun , en dei garra jingat , “ Luk ! Bobala det taun ! Langa det bigbala taun na ola bigwan solwoda bout bin kaman . Deibin garrimap detmatj enijing blanga ola pipul langa det pleis , en ola boutmen olabat bin meigim miselp ritjwan . Bat oni wanbala awa en deibin binijimap det taun na , binij ! ”
62003001	Grace	Wal det dedi langa top laigim wi detmatj , en imbin gulum wi biginini blanga im . En trubala wi blanga im biginini olabat . En ola pipul langa dijan wel nomo sabi wi brabliwei , dumaji dei nomo sabi God .
60005005	Recommendation	Wal im lagijat blanga ol yumob yangmen du . Yumob garra teiknodis langa ola olmen , en yumob garra meigim miselp lobala en album miselp , dumaji langa oltestaman im tok , “ God nomo gudbinji langa detlot pipul hu meigim miselp haibala . Bat im gudbinji langa detlot pipul hu meigim miselp lobala . ”
45003004	Faith	Nomo . Maitbi ebribodi jidan laiyawan . Bat God nomo laiyawan . Im jidan trubalawan En im garra dum ebrijing weya imbin tok im garra dum . Wi sabi tharran deya , dumaji langa det oltestaman King Deibid bin tok , “ Ebribodi garra sabi God oldei tok trubalawei wen im tok . En wen enibodi trai en jadjim God , God oldei win . ”
44009014	Violence	en det men bin kaman iya langa dijan taun garram leda brom det boswan haibala serramonimen blanga deigidawei ola pipul hu oldei bulurrum yu . ”
61002001	Sin	Wal ai dalim yumob . Longtaim wen detlot speshalwan mesinja blanga God bin gibit ola Juwish pipul detlot trubalawan wed , sambala laiyawan mesinja hubin reken deibin kaman brom God bin kamat langa detlot Juwish pipul . En seimwei lagijat du sambala laiyawan titja garra kamat langa yumob Kristjan pipul , en snikinbalawei dei garra dalimbat yumob olkain laiyawan stori , dumaji dei wandi trai en deigidawei yumob brom det trubalawei en meigim trabul kaman langa yumob . Wal detlot laiyawan titja garra meigim trabul kamat langa olabat ronselp , dumaji deibin tenawei brom Jisas Krais det brabliwan bos , en deibin gibit im bekboun . Nomeda imbin baiyimbek olabat brom det olbala laif garram det blad blanga im , bat stil deibin tenaweibat brom im . En blanga tharran na det trabul garra kamat en binijimap olabat .
43005018	Violence	Wal bifo Jisas bin tok lagijat , detlot Juwish bosmen bin wandi kilim im ded , dumaji imbin oldei breigim det lowa blanga det Sebathdei . Bat wen imbin gulum God im Dedi , deibin brabli wandi kilim im ded , dumaji imbin meigim miselp lebul langa God .
46011002	Faith	Wal mi oldei tok gudbalawei blanga yumob , dumaji yumob oldei jinggabat mi , en yumob oldei bulurrum detlot wed weya aibin gibit langa yumob .
44002025	Faith	“ Wal yumob jinggabat na wanim Deibid bin tok blanga im . ‘ Aibin oldei luk det boswan lida langa mi olataim . Im oldei jidan iya raidensaid langa mi , en im oldei meigim mi jandap strongbala .
60001023	Grace	Wal yumob garra kipgon laigimbat gija brabliwei . Nomo oni atsaidwei , bat insaidwei brom yumob hat , dumaji det wed blanga God bin meigim yumob bon igin . Det wed nomo odinriwan wed weya garra binij . Nomo . Det wed im laibalawan weya kaan neba binij . Im jidan olagijawan .
59005016	Recommendation	Wal yumob garra dalim miselp blanga eni nogudbala ting weya yumob bin dumbat , en yumob garra prei blanga yumob selp , en afta God garra meigim yumob gudbala , dumaji det preya blanga gudbala pipul im brabli strongbala .
43006047	Faith	“ Trubala ai dalim yumob . Ol detlot pipul hu bilib langa mi garram det olagijawan laif .
43014018	Grace	“ Wal wen ai garra gowei , yumob kaan jidan miselp , dumaji ai garra kambek langa yumob .
45003002	Grace	Yuwai . Im brabli gudbala ting tharran , dumaji God bin gibit im ronwan wed langa Juwish pipul .
49006005	Recommendation	Wal ola wekinmen en ola wekingel hu jidan laiga prisana garra duwit langa ola bos blanga olabat , en dei garra rispek olabat bos en duwit brabliwei jis laik dei wek blanga Jisas Krais .
45002004	Grace	Maitbi yumob nomo laigim God en kaan teiknodis langa im . Wal wotfo yumob kaan rispek langa God ? Maitbi yumob reken im brabli kainbala en im larramgo yumob fri , en maitbi yumob reken im nomo panishim pipul streidawei , en maitbi yumob reken im oldei gibit olabat taim . Wal trubala , God im kainbala . Bat im kainbala dumaji im wandi deigidawei yumob brom det nogudbalawei .
62005014	Faith	En wi gin jandap strongbala lida langa God , dumaji wi sabi im oldei irrim wi wen wi askim im blanga enijing weya im wandim wi blanga abum .
45015013	Faith	Wal God na meigim pipul trastim im blanga det olagijawan laif , en mi askim im blanga meigim yumob brabli gudbinji en jidan gudwei weya yumob bilib langa im wulijim det Holi Spirit garra meigim yumob kipgon trastim im mowa en mowa .
43019041	Description	Wal deibin abum gadin deya gulijap langa det pleis weya Jisas bin dai , en langa det gadin deibin abum nyuwan keib weya nobodi bin yusum blanga berrim enibodi .
66019020	Violence	Bat det raida en im solja olabat bin grebum det enimul , en deibin meigim im jidan prisana na , en deibin grebum det ofsaida blanga im du , det laiyawan mesinja hubin dumbat olkain klebabala ting wen det enimul bin jandap wansaid langa im . Det ofsaida na bin trikimbat ola pipul en meigim olabat abum det namba bren langa olabat forid en weshipbat det sheip blanga det enimul . Wal det raida en im solja olabat bin tjakam det enimul en im ofsaida laibwan insaid langa det bigbala faiya weya im barnbarn olagijawan ,
45012020	Recommendation	Yu si ? Langa oltestaman im tok , “ Wen yumob bedfren jidan hanggriwan , yumob garra gibit im daga , en wen im jidan thestiwan , yumob garra gibit im woda , dumaji wen yumob dum lagijat langa im , yumob garra meigim im sheim . ”
51003016	Recommendation	en yumob garra oldei larram det wed blanga Jisas Krais jidan insaid langa yumob brabliwei , en yumob garra oldei titjimbat en lenimbat yumob Kristjan braja olabat brabliwei , en yumob garra oldei sing ola song langa God gudbinjiwei ,
51003019	Recommendation	Wal ol yumob hasbin , yumob laigim yumob waif en nomo tridim olabat nogudbalawei .
54005016	Recommendation	Wal wen eni Kristjan wuman abum widogel langa im ronwan femili , im garra lukaftumbat im en nomo libum ebrijing langa det tjetj blanga lukaftumbat , dumaji det tjetj garra lukaftumbat ola widogel hu nomo garram enibodi blanga album olabat .
62005011	Grace	Wal iya na det wed blanga God . Im tok God bin gibit wi det olagijawan laif , en im san na det olagijawan laif .
62005012	Faith	En enibodi hu garram im san garram det olagijawan laif . En detlot pipul hu nomo garram im san nomo garram det olagijawan laif .
43008036	Grace	En wen det san larramgo det prisana fri , wal det prisana jidan fri brabliwei .
49003013	Faith	Wal blanga tharran na ai dalim yumob nomo blanga nogudbinji weya mi abum dijan adtaim blanga yumob iya langa dijan jeilhaus . Nomeda mi iya langa dijan jeilhaus , bat stil yumob garra gudbinji , dumaji det gudnyus bin kaman langa yumob na .
45016018	Sin	Wal yumob garra gowei brom detlot pipul , dumaji olabat nomo wek blanga Jisas Krais det bos blanga wi . Olabat wek blanga olabat ron nogudbala filing weya dei wandim olkain nogudbala ting , en dei yusumbat olkain wed blanga switinimap pipul hu nomo sabi , en afta dei trikim olabat .
45001029	Sin	en dei dumbat olkain nogudbala ting . Dei jidan gridibala , en dei wandim meigim trabul blanga enibodi , en dei jidan jelasbala , en dei wandim medrimbat , en faitfaitbat , en trikimbat pipul , en dei oldei jinggabat nogudbalawei blanga enibodi , en dei oldei tokabat pipul ,
55001014	Recommendation	Yu garra kipum ol detlot gudbala wed weya aibin hendimoba langa yu , en yu garra kipum detlot wed garram det pawa blanga det Holi Spirit weya jidan insaid langa yunmi .
48006008	Faith	If yu dum enijing eniwei blanga meigim miselp sedisfaid , wal det ting garra kambek langa yu nogudbalawei , en yu ronwan laif garra meigim yu dai . Bat if yu dum ebrijing blanga meigim det Holi Spirit gudbinji , wal det ting garra kambek langa yu gudbalawei , en det Holi Spirit garra meigim yu jidan garram det olagijawan laif .
46010009	Recommendation	En wi nomo wandi testimbat God seimwei laik sambala grengrenfatha blanga wi bin dum , dumaji loda sneik bin kilimbat olabat ded blanga tharran .
46013005	Recommendation	En wen yu laigim pipul , yu garra tridim olabat gudbalawei . Yu nomo jinggabat miselp en gitwail streidawei . En yu nomo jinggabat detlot nogudbala ting weya enibodi bin dum langa yu du .
66009009	Description	Langa olabat briskit deibin abum samting jis laiga aiyanwan kout , en det nois weya deibin meigimbat garram olabat wing bin jis laik det nois weya bigmob hosis en bagi ran blanga go en fait .
43015022	Sin	If ai nomo bina kaman en tok langa olabat , wal God nomo bina pudum bleim langa olabat blanga detlot nogudbala ting weya deibin oldei dumbat . Bat aibin kaman langa olabat , en aibin dum olkain klebabala ting weya nobodi bin luk bifo . En detlot pipul nomo garram eni risan blanga kipgon dumbat nogudbala ting na , dumaji deibin luk ol detlot klebabala ting weya aibin dumbat , en deibin luk mi , en deibin luk main Dedi du . Bat dei nomo laigim mi . En dei nomo laigim main Dedi du , dumaji wen enibodi nomo laigim mi , wal im nomo laigim main Dedi du .
51004005	Recommendation	En yumob garra oldei jinggabat brabliwei hau yumob oldei tridimbat detlot pipul hu nomo bilib . Yumob nomo wandi weistimbat taim , dumaji yumob garra tok gudbalawei langa detkain pipul blanga meigim olabat jinggabat Jisas Krais , en yumob garra sabi hau blanga gibit olabat det raitwan ensa wen dei askimbat yumob kwestjan .
45006006	Faith	En wi sabi det olbalawei blanga wi bin dai deya langa det kros weya Jisas bin dai . Det olbalawei bin dai blanga deigidawei det pawa blanga det nogudbala filing blanga wi wulijim wi kaan jidan wekinmen blanga ol detlot nogudbala ting .
62003010	Sin	Yumob sabi na hu detlot biginini blanga God en hu detlot biginini blanga det boswan dibuldibul ? Enibodi hu nomo dum rait ting en nomo laigim im braja olabat , im na nomo blanga God biginini .
45008007	Sin	en detkain nogudbala main meigim olabat jidan enami blanga God . Wal detkain pipul garram nogudbala main nomo wandi duwit langa God lowa . En dei kaan duwit dumaji dei nomo garram pawa blanga duwit .
44002026	Faith	Mi oldei jidan gudbinji , en mi oldei gibit preis langa im , dumaji ai sabi nomeda ai garra dai , bat stil im kaan libum mi deya garram ola dedbala pipul . Mi gudbala wekinmen blanga im , en ai sabi im kaan larram main bodi go nogudwan deya insaid langa det greibyad .
46010020	Sin	Ola enijing weya dei gibit blanga det drimin sheip , dei nomo gibit langa God . Dei gibit langa dibuldibul . En ai nomo wandim yumob garra joinin langa dibuldibul .
44013001	Description	Wal deibin abum sambala speshalwan mesinja en titja deya langa det tjetj langa Entiyak , en detlot mesinja en titja bin neim Simiyan , Lusiyas en Meneyin . En Banabas en Sol bin deya du . Wal Simiyan bin abum najawan neim . Deibin oldei gulum im Blekwan . Lusiyas bin kaman brom det kantri gulum Sairini . Meneyin bin growap garram det men neim Herod hubin bos blanga Gelali . En Sol bin abum najawan neim du . Deibin gulum im Pol .
49005006	Recommendation	Wal yumob nomo wandi larram enibodi trikimbat yumob garram laiyawan wed en meigim yumob bilib langa olabat en bulurrum det nogudbalawei blanga olabat . Trubala ai dalim yumob . God garra panishim ol detlot pipul hu dumbat detkain nogudbala ting en nomo lisin langa im .
56001011	Sin	Wal yu garra meigim olabat stap toktokbat nogudbalawei lagijat , dumaji olabat meigimbat loda femili nogudbinji . Dei nomo wandi toktokbat olkainwei . Bat olabat stil tok lagijat , dumaji olabat gridi blanga olkain ting .
43013011	Sin	Jisas bin tok , “ Wanbala brom yumob nomo klinwan ” dumaji imbin sabi wujan det men garra hendimoba im langa detlot pipul hu garra kilim im ded .
43010001	Sin	Jisas bin kipgon tok langa detlot pipul , en imbin dalim olabat dijan stori , “ Trubala ai dalim yumob . Wen enibodi gowin langa stakyad blanga gajimbat ship , im oldei gowin thru langa det raitwan geit . En if im nomo yusum det raitwan geit blanga gowin , wal im gowin blanga stilimbat detlot ship , dumaji im stilinbala .
61002015	Sin	Wal ai dalim yumob . God garra panishim detlot laiyawan titja , dumaji deibin gowei brom det trubalawei , en deibin lujim det trubalawei , en deibin bulurrum det wei blanga Beilam det san blanga Biyowa . Nomeda Beilam bin speshalwan mesinja blanga God , bat stil imbin laigim gedimbat mani brom ola nogudbala ting weya imbin oldei dumbat ,
44014005	Violence	Bambai na sambala Juwish pipul en Jintail pipul en sambala boswan bin jinggabat blanga tridim det dubala speshalwan mishanri nogudbalawei , en deibin wandi stonim dubala ,
43021017	Description	Wanmo igin Jisas bin askim Pida , “ Yu laigim mi ? ” Wal Pida bin nogudbinji na , dumaji Jisas bin askim im thritaim , en imbin dalim im , “ Bos , yu sabi ebrijing . En yu sabi mi laigim yu . ” Wal Jisas bin dalim im , “ Wal yu lukaftumbat ola ship main .
66021027	Sin	Nobodi kaan bringimap enijing nogudwan insaid langa det taun , en enibodi hu oldei dumbat nogudbala ting en oldei dalimbat laiya kaan gowin langa det taun . Oni detlot pipul hu garram olabat neim deya langa det buk blanga Jisas , langa det Buk Blanga Laif , oni olabat na garra gowin insaid langa det taun .
66017004	Sin	Wal det wuman bin werrimon pepulwan en redwan klos , en imbin werrimon olkain purdibala ston du . Langa im bingga imbin holdim goldinwan kap bulap garram ola brabli nogudbala ting weya imbin dumbat garram men .
51003014	Recommendation	En yumob garra laigim yumob Kristjan braja olabat brabliwei , dumaji wen yumob laigim gija brabliwei , im meigim yumob jidan wanbala .
43012023	Description	Wal Jisas bin dalim dubala , “ Det rait taim bin kaman na weya God garra shoum ola pipul mi na det Speshalwan Men en mi brabli haibala . ” Lagijat na Jisas bin tok .
45002022	Sin	Yumob dalimbat najalot pipul nomo blanga silip garram enibodi hasbin o waif . Bat yumob oldei silipsilip garram enibodi . En nomeda yumob heidim ola drimin sheip seimwei laik God heidim olabat , bat stil yumob oldei go en gedimbat enijing brom detlot seikridwan pleis blanga ola drimin .
45007008	Sin	Bat det nogudbalawei bin yusum det lowa blanga sterrimap olkain gridibala filing insaid langa wi . Imbin jis laik det nogudbalawei nomo bin abum pawa bifo det lowa bin kaman , en wi nomo bin sabi det nogudbala filing insaid langa wi bin nogudwan .
44026017	Grace	Ai garra jandim yu langa ola Juwish pipul en langa ola Jintail pipul , en ai kaan larram olabat ardimbat yu , dumaji yu garra opinim olabat ai en meigim olabat tenim miselp brom det dakbala en go langa det lait .
56003003	Sin	Wal basdam wi nomo bin sabi , en wi nomo bin lisin langa God wed . Wibin oldei go najawei , en wibin wandim olkain nogudbala ting blanga meigim wi sedisfaid . En wibin lafta duwit . Wibin oldei laigim ola ting blanga najalot pipul , en wibin oldei wandi ardim olabat , dumaji wi nomo bin laigim najalot pipul , en dei nomo bin laigim wi du .
54005021	Recommendation	Wal Timathi , mi gibit yu woning na , dumaji God en Jisas Krais en ola einjul blanga dubala jidan witnis blanga yunmi . Wal mi dalim yu blanga dum ebrijing weya aibin dalimbat yu , en mi dalim yu nomo blanga kadimat ola Kristjan pipul . Yu kaan laigim sambala Kristjan pipul en tridim olabat difrinwei brom detlot najalot Kristjan pipul . Yu garra tridim ebribodi seimwei .
58010035	Recommendation	Wal lagijat na yumob bin jidan basdam , en yumob nomo wandi stat jinggabat najawei , dumaji if yumob kipgon jandapbat strongbalawei , wal God garra gibit yumob brabliwan prais .
46004002	Faith	En ai dalim yumob . Melabat garra jidan trubala langa God , dumaji im na bin meigim melabat jidan wekinmen blanga im .
44009043	Description	en Pida bin jidan deya langa det taun lilbit longtaim garram wan men neim Saiman hubin oldei klinimbat enimul skin en meigim letha .
46003016	Grace	Maitbi yumob nomo sabi . Ol yumob Kristjan pipul , yumob na det serramoni pleis blanga God , en det Holi Spirit im jidanbat langa yumob .
58010019	Faith	Wal main braja olabat , det blad blanga Jisas Krais bin meigim wi fri blanga gowin langa det Brabli Seikridwan Rum .
43008021	Sin	Bambai na Jisas bin tok igin langa detlot serramonimen gulum Ferasi , “ Ai garra gowei , en yumob garra lukabat mi . Bat yumob garra dai , dumaji yumob bulurrum det nogudbalawei , en yumob kaan go langa det pleis weya ai garra go . ”
51003012	Recommendation	Wal God im laigim yumob brabliwei , en imbin pikimat yumob blanga jidan im ronwan pipul olabat , en blanga tharran na yumob garra oldei abum filing blanga yumob Kristjan braja olabat en kain langa olabat , en yumob garra meigim miselp lobala en nomo tridim enibodi adwei , en yumob kaan gitwail langa enibodi streidawei du .
43012026	Faith	“ Yumob sabi ? If yumob wandi wek blanga mi , wal yumob garra bulurrum mi . En eniweya mi go , main wekinmen olabat garra jidan deya garram mi . En main Dedi garra lidimap haibala enibodi hu jidan wekinmen main lagijat .
54003004	Description	Im garra lukaftumbat im ronwan femili brabliwei ,
52005011	Recommendation	Wal main braja olabat , melabat sabi yumob oldei album yumob braja olabat jidan strongbalawei en meigim olabat gudbinji , en yumob garra ol kipgon albumbat gija lagijat .
62003011	Recommendation	Wal brom longtaim yumob bin irrim det wed weya im tok wi garra laigim gija .
46007026	Recommendation	Wal ai sabi yumob Kristjan pipul abum loda trabul tudei weya yumob bulurrumbat Jisas Krais , en ai reken im mobeda yumob kipgon jidanbat seimwei hau yumob jidan tudei .
43003001	Description	Wal wan Juwish hedmen deya bin neim Nikadimas . Imbin brom detlot serramonimen gulum Ferasi ,
59002025	Description	God bin dum lagijat gin langa det gel neim Reiheb hubin oldei silip garram eni men . Wen det dubala Isreil men bin go langa Jeriko , det gel bin album dubala gidawei , en God bin meigim det gel jidan raitwei langa im , dumaji det gel bin dum det ekshan .
54002015	Faith	Nomeda det wuman bin breigim det lowa , bat stil God garra seibum ola wuman . Im garra seibum olabat wen dei abum beibi , en im garra seibum olabat if dei kipgon bilib langa im en kipgon laigimbat ola pipul en kipgon jidanbat gudbalawei hau im wandim olabat blanga jidan .
44013017	Grace	Longtaim God bin pikimat detlot grengrenfatha blanga ola Isreil pipul , en wen deibin jidan langa Ijip , imbin meigim olabat abum loda biginini olabat , en deibin jidan brabli bigmob pipul na . Brom deya imbin deigidawei olabat brom det kantri garram im ron pawa ,
44015008	Grace	Wal God im sabi wotkain filing ebribodi garram insaid , en imbin gibit im Holi Spirit langa detlot Jintail pipul seimwei laik imbin gibit langa wi , en wen imbin gibit olabat im Holi Spirit , imbin shoum wi im laigim olabat du .
59002011	Sin	Wal yumob jinggabat na . God bin tok , “ Nomo stilimbat najamen waif . ” En , “ Nomo medrim enibodi . ” Wal maitbi yumob nomo bin stilim najamen waif . Bat maitbi yumob bin medrim sambodi . Wal yumob bin stil breigim det lowa . Yumob sabi ?
43010028	Grace	en ai gibit olabat det olagijawan laif , en dei kaan neba dai .
45016020	Grace	Wal oni God na meigim pipul jidan gudwei . En nomo longtaim na im garra binijimap Seitin det boswan dibuldibul en meigim yumob jidan bos oba langa im . Wal Jisas Krais det bos blanga wi im brabli kainbala langa wi , en mi askim im blanga kipgon kain langa yumob .
55003005	Sin	Dei reken dei bulurrum God . Bat oni atsaidwei dei bulurrum im , dumaji dei nomo garram det pawa blanga God insaid langa olabat hat .
45012005	Description	En im seimwei du weya wibin joinap garram Jisas Krais . Nomeda wi detmatj , bat stil wi ol jidan wanbala garram im , en wi ol jidan jis laiga difrinwan pat blanga det bodi blanga im .
56003008	Faith	Wal ol dislot wed iya weya ai dalimbat yu , im trubala . En ai wandim yu garra kipgon dalimbat ola pipul ol dislot ting na . Yu garra meigim detlot pipul hu bilib langa God oldei jinggabat blanga dumbat ola gudbala ting . Ol dislot ting im gudbala , en im album ebribodi .
59002023	Faith	Trubala im tok langa Jenasis , “ Eibrahem bin bilib langa God , en God bin meigim im jidan raitwei langa im , en God bin gulum im fren . ”
59002001	Faith	Wal ai garra dalim yumob stori na . Wantaim dubala men bin kaman langa sebis . Wanbala bin ritjmen , en imbin werrimon gudwan klos , en imbin abum golwan ring langa im bingga . Det najawan men bin powan , en imbin werrimon rabishwan klos . En wen detlot pipul deya bin luk det dubala men , deibin dalim det ritjmen blanga jidan langa gudwan pleis , en deibin dalim det pomen blanga jidan langa nogudwan pleis . Wal yumob jinggabat na . Detlot pipul bin tridim det dubala men difrinwei , dumaji deibin luk dubala atsaidwei langa det klos weya dubala bin werrimon . Wal wanim yumob reken ? Deibin dum gudbala ting deya ? Najing . Dei nomo bin dum gudbala ting , dumaji God nomo luk wi atsaidwei . Im luk langa insaidwei langa wi hat . En if yumob bilib langa Jisas Krais det haibala bos , wal yumob kaan tridim pipul difrinwei .
45003013	Sin	Dei oldei tok olkain laiyawan wed , en detlot wed weya kamat brom olabat maus im jis laik det poisin brom jigiwan sneik , en wen dei opinim olabat maus en tok detlot wed , dei oldei ardimbat pipul .
49005028	Recommendation	Wal ola men garra laigim olabat waif en lukaftum olabat jis laik dei lukaftum olabat ron bodi , en wen enibodi laigim im waif , wal im laigim im ronselp .
45009030	Faith	Wal yumob sabi na ? Detlot Jintail pipul nomo bin oldei jinggabat en trai en meigim miselp jidan raitwei langa God . Bat God bin meigim olabat jidan raitwei langa im , dumaji deibin bilib langa Jisas Krais wen deibin irrim det gudnyus .
54003009	Faith	Dei garra kipgon bilib brabliwei langa ol detlot trubala wed weya God bin shoum wi , en seimtaim dei garra meiksho dei garram det brabli gudwan filing .
54006002	Recommendation	En wen eni wekinmen hu jidan laiga prisana garram bos hu bilib langa Jisas Krais , wal im kaan slekap langa det wek blanga im dumaji im bos jidan jis laiga braja blanga im . Nomo . Im garra wek brabli adbalawei , dumaji im laigim det bos blanga im , en im dum det wek blanga im Kristjan braja .
45003003	Faith	Wal yumob reken detlot Juwish pipul hu nomo bin bilib langa im brabliwei garra meigim God tjeinjim im main ? Dei garra meigim im nomo dum enijing weya imbin dalim olabat im garra dum ?
43019034	Violence	Bat wan solja bin jalk im langa im said garram spiya , en streidawei blad en woda bin kamat .
43015012	Recommendation	En iya na det wed main weya ai gibit yumob . Yumob garra laigimbat miselp seimwei laik aibin laigim yumob .
45006013	Recommendation	en yumob kaan gibit miselp langa olkain nogudbala ting . Nomo . Yumob garra gibit miselp langa God , dumaji imbin meigim yumob gidap laibala brom dedbala . Yumob garra gibit miselp bodi holbit langa im blanga dumbat ola gudbala ting .
58010039	Faith	Wal wi nomo detkain pipul hu tenim miselp brom God olagija . God garra panishim detkain pipul brabliwei . Bat wi nomo lagijat , dumaji wi bilib brabliwei , en im garra seibum wi .
45011026	Grace	Det taim na God garra seibum ola Juwish pipul . Wi sabi tharran , dumaji langa oltestaman God bin tok , “ Tharran hu garra seibum main pipul olabat garra kaman brom det speshalwan taun gulum Saiyan , en im garra deigidawei ola nogudbalawei brom ola grengrensan blanga Jeikob ,
52002015	Violence	en olabat ron kantrimen na bin kilim Jisas det bos . Brom longtaim deibin oldei kilimbat ol detlot speshalwan mesinja blanga God . En deibin meigim trabul blanga melabat du . Wal ol detlot Juwish pipul hu nomo bilib langa Jisas oldei meigim God nogudbinji , en dei oldei meigim trabul langa enibodi ,
58010026	Sin	Wal yumob irrim mi na . If enibodi sabi det trubala wed , en im kipgon dumbat nogudbala ting dumaji im wandi dumbat , wal nomo enijing kaan meigim im fri mowa , dumaji imbin tjakidawei det blad blanga Jisas ,
49002006	Grace	Wal wen God bin joinimap wi garram Jisas Krais , imbin lidimap wi blanga jidan garram im , en imbin gibit wi det seimwan pawa weya im garram blanga bidim ola nogudwan ting langa dijan wel ,
49004025	Recommendation	Wal wi kaan dalimbat laiya na . Wi garra ol tok trubalawei langa wi Kristjan braja olabat , dumaji wibin ol joinap garram Jisas Krais en wi jidan wanbala na .
48002005	Faith	En wen deibin dalim melabat blanga bulurrum det lowa , melabat nomo bin teiknodis langa olabat , dumaji melabat nomo bin wandi edimap enijing langa det trubalawan wed blanga det gudnyus . Melabat bin wandi kipum det wed trubalawei , dumaji melabat bin wandim det wed garra kaman langa yumob raitwei .
46014013	Recommendation	Yumob sabi ? Wen enibodi garram det pawa blanga toktok garram difrinkain langgus , im garra askim God blanga gibit im det pawa blanga sabi wanim im toktok du , dumaji wen enibodi prei garram difrinkain langgus , det spirit blanga im oldei prei . Bat det main blanga im nomo joinin langa det preya .
44009001	Violence	Wal seimtaim det men langa Jerusalem neim Sol bin stil kipgon wonimbat ola pipul nomo blanga bulurrum Jisas , en imbin wandi kilim olabat ded . Wal wantaim imbin go langa det boswan haibala serramonimen ,
43017013	Description	“ Wal ai garra kaman langa yu na , en ai garra tok ol dislot wed bifo mi gowei brom dijan wel wulijim ai garra meigim detlot wekinmen main weya yubin gibit mi jidan brabli gudbinji seimwei laik mi oldei jidan gudbinji .
60004013	Recommendation	En wen yumob abum detkain trabul , yumob garra gudbinji , dumaji yumob abum det trabul seimwei laik Jisas Krais bin abum . Im jis laik yumob bin joinin garram det trabul weya imbin abum , en blanga tharran na yumob garra brabli gudbinji wen im garra kambek garram det brabli shainiwan lait blanga im blanga gajim yumob .
44011006	Description	en wen aibin luk insaid langa det kaliko gudwei , aibin luk loda sneik en bard en olkain kwaitwan enimul en wailwan enimul ,
51003008	Recommendation	Bat tudei yumob garra tjakidawei ol detlot nogudbala ting . Yumob kaan gitwail en ardim enibodi , en yumob kaan dalimbat stori blanga ardim enibodi , en yumob kaan yusum ol detlot brabli nogudwan wed langa enibodi ,
44018003	Description	en imbin jidan garram dubala , en imbin wek garram dubala du , dumaji imbin faindat dubala bin oldei meigimbat tent blanga meigimap mani seimwei laik imbin oldei dumbat .
45006012	Sin	Wal yumob kaan larram ola nogudbala ting jidan bos blanga yumob bodi , en yumob kaan dum ola nogudbala ting weya yumob bodi wandim dum ,
53003012	Recommendation	Wal Jisas Krais det bos blanga wi bin meigim melabat bos blanga yumob , en melabat dalim detlot leisibala pipul blanga jidan gudbalawei en wek blanga gedimbat olabat daga .
44007009	Sin	“ Wal yumob sabi det stori weya ola braja blanga Josef bin jelas langa im . Deibin selim im langa detlot pipul hubin deigim im langa Ijip . Bat God bin deya garram im ,
44011028	Description	Wanbala mesinja bin neim Egabas , en det Holi Spirit bin dalim im wanim garra hepin bambai . Wal det mesinja bin go langa ola Kristjan pipul , en imbin jandap deya , en imbin dalim olabat blanga ola daga garra ranat , dumaji dei kaan abum eni rein , en trubala det ting bin hepin bambai wen det men neim Klaudiyas bin jidan king .
44020036	Description	Afta na wen Pol bin binij toktok , deibin ol godan langa olabat ni , en imbin abum preya blanga olabat ,
48005024	Faith	En ol detlot pipul hu jidan blanga Jisas Krais bin libum det nogudbala laif blanga olabat . Im jis laik deibin kilim miselp en binijimap ol detlot ebrijing weya olabat bodi bin oldei wandi dumbat .
59001002	Recommendation	Wal yumob jinggabat na . If enikain trabul kaman langa yumob , wal yumob kaan nogudbinji .
62001006	Sin	En if wi reken wi jidan garram im , en seimtaim wi kipgon dumbat nogudbala ting , wal wi dalimbat laiya , en wi nomo bulurrum det trubalawei .
44010011	Description	en langa det drim imbin luk hebin bin opinap , en samting jis laiga bigwan kaliko taidap langa ola kona bin kamdan ,
44002009	Description	Wibin kaman brom najalot kantri . Wibin kaman brom Pathiya en Midiya en Elam en Mesapoteimiya en Judiya en Kepadoshiya en Pantas en Eisha
51001010	Faith	Lagijat na minbala oldei prei blanga yumob , dumaji wen yumob sabi wanim God wandim , yumob gin jidan hau im wandim yumob blanga jidan , en yumob gin oldei dum detlot ting weya meigim im gudbinji . En wen yumob jidan hau im wandim yumob blanga jidan , wal yumob oldei dumbat olkain gudbala ting , en ebridei yumob sabi God mowa en mowa .
54001018	Recommendation	Wal Timathi main san , ai garra dalim yu na . Yu garra oldei jinggabat detlot speshalwan wed weya detlot speshalwan mesinja blanga God bin tok blanga yu bifo , en yu garra larram detlot wed meigim yu jidan strongbala blanga fait gudbalawei blanga det trubalawei ,
66019001	Faith	Brom deya langa main drim aibin lisin bigwan nois langa hebin . Bigmob pipul deya bin jingat , “ Aleiluya ! Det God blanga melabat im brabliwan ! Im strongbala , en im na bin seibum melabat !
49002001	Grace	Wal basdam yumob bin jidan jis laiga dedbala , dumaji yumob nomo bin lisin langa God , en yumob bin oldei dumbat nogudbala ting .
46010021	Sin	Yumob sabi na ? If yumob dringgim brom det speshalwan kap blanga Jisas Krais det bos blanga wi , wal yumob kaan dringgim brom det najawan kap blanga ola dibuldibul . En if yumob joinin langa det seikridwan teibul blanga det bos blanga wi , wal yumob kaan joinin langa det seikridwan teibul blanga ola dibuldibul .
49005003	Recommendation	Wal God bin meigim yumob im ronwan pipul olabat , en blanga tharran na yumob kaan jidan gridibala en yumob kaan silip garram enibodi o shoum miselp bodi langa enibodi o luk en wandim det bodi blanga enibodi o stilimbat enibodi waif o hasbin . Yumob kaan dum detkain ting , en yumob kaan jinggabat detkain ting du ,
56001015	Sin	Wal yu irrim mi na . Ebrijing im gudbala langa detlot pipul hu gudbala insaid . Bat im nogudbala langa detlot pipul hu nogudbala insaid en nomo bilib langa Jisas Krais . Nomo enijing im gudbala langa detlot pipul weya olabat main nomo streit en dei nomo garram filing .
44009021	Description	Wal ol detlot pipul hubin irrim im tok lagijat bin ol hatjamp , en deibin askim miselp . Deibin tok , “ Dijan na det men hubin oldei kilimbat detlot pipul hu bulurrum Jisas deya langa Jerusalem , En imbin kaman iya blanga faindim detlot pipul hu bulurrum Jisas en deigimbek olabat langa detlot haibala serramonimen . ”
58008006	Description	En wi sabi Jisas im mobeda langa ol detlot najalot haibala serramonimen , en det wek blanga im weya God bin gibit im blanga dum , im mobeda langa det wek blanga detlot najalot haibala serramonimen , en det nyubalawei weya imbin meigim , im mobeda langa det olbalawei , dumaji det pramis weya God bin meigim blanga det nyubalawei , im mobeda langa det olbalawei .
50001021	Faith	Dumaji wotfo wi garra jidan laibala ? Ai reken ai garra jidan laibala blanga Jisas Krais . En if dei kilim mi ded , wal im mobeda blanga mi . Yumob sabi wotfo ?
50001006	Faith	Wal God bin stat dumbat gudbala wek insaid langa yumob hat , en ai sabi im garra kipgon wek langa yumob laif raidap Jisas Krais garra kambek , en det taim na im garra binijim det wek .
62005020	Faith	En wi sabi det san blanga God bin kaman , en imbin meigim wi sabi wulijim wi garra sabi det trubala God . En wi jidan joinap garram det trubala God . Yumob sabi na ? Wi jidan joinap garram Jisas Krais det san blanga God . Im na det trubala God . En im det olagijawan laif du .
45012018	Recommendation	En yumob garra dum ebrijing yumob gin dum blanga jidan gudbalawei garram ebribodi .
58010023	Faith	Wi garra kipgon bilib brabli strongbalawei , dumaji wi oldei tok wi bilib , en wi sabi God garra dum wanim imbin pramisim wi .
43014027	Grace	“ Wen ai gowei , ai garra meigim yumob jidan gudbalawei , en yumob kaan bradin en nogudbinji , dumaji garram main ronwei ai garra meigim yumob jidan gudbalawei . Nomo garram det wei blanga dijan wel .
47005006	Faith	En blanga tharran na wi jidan strongbala . Bat wi sabi wen wi jidan langa dijan bodi iya langa dijan wel , wi nomo jidan gulijap langa Jisas Krais det bos blanga wi . Wi jidan longwei brom im , dumaji im jidan deya langa hebin wansaid langa im dedi .
43012047	Grace	En if enibodi irrim main wed en nomo duwit , wal ai kaan jadjim im , dumaji ai nomo bin kaman langa dijan wel blanga jadjimbat pipul . Aibin kaman blanga seibum olabat .
62003012	Sin	Yumob sabi ? Wi nomo wandi bulurrum det wei blanga det men neim Kein . Imbin blanga det boswan dibuldibul , en imbin medrim im ronwan braja Eibul . En wotfo imbin medrim im ? Imbin medrim im braja , dumaji im braja nomo bin oldei dumbat nogudbala ting seimwei laik imbin oldei dum . Im braja bin oldei dumbat gudbala ting .
66016020	Description	Wal ola ailin en ola bigwan hil bin ol gowei na . Pipul bin lukabat olabat , najing , kaan faindim .
58011012	Description	En nomeda Eibrahem bin brabli olmen , bat stil God bin gibit im detmatj biginini en grenkid olabat , en det namba blanga olabat bin jis laik ola sta langa top en ola sengraun wansaid langa solwoda .
54001017	Faith	Wal wi garra oldei preisim en rispek langa det olagijawan king hu jidan olagija . Im kaan neba dai , en nobodi kaan luk im . Oni im na det trubalawan God , en wi garra preisim im olagija . Trubala dijan mi dalim yu .
66014007	Faith	Wal det einjul bin tok adbala , “ Yumob garra bradin en lukbek langa God . Yumob garra tok gudbalawei blanga im , dumaji im brabli haibala , en det taim bin kaman na blanga im blanga jadjimbat ola pipul . Yumob garra buldan langa graun lida langa im en weship langa im , dumaji im na bin meigim ebrijing . Im na bin meigim ola solwoda en springwoda en ola kantri en skai . ”
44006001	Description	Wal ebridei det namba blanga detlot bilibamob bin kipgon gowap . Bambai na detlot bilibamob hubin tok det Grik langgus bin abum agamin garram detlot bilibamob hubin tok det Hibru langgus . Detlot Grikmob bin reken detlot Hibrumob nomo bin sherimat ola mani brabliwei , en deibin reken dei nomo bin lukaftumbat ola widogel brom detlot Grikmob .
60002021	Grace	Yumob sabi na ? God bin jingat langa yumob blanga go thru langa detkain trabul weya yumob abum wen yumob dum gudbala ting , dumaji Jisas Krais bin go thru langa detkain trabul blanga yumob . Im nomo bin dum enijing rong , en nobodi nomo bin irrim im tok eni laiyawan wed . Bat stil deibin gibit im trabul . En imbin go thru langa det trabul blanga shoum yumob hau blanga go thru langa detkain trabul wulijim yumob garra bulurrum det wei blanga im .
53003010	Recommendation	En wen melabat bin deya garram yumob , melabat bin oldei tok , “ If enibodi nomo wek , wal im kaan abum eni daga . ”
43003016	Grace	“ God bin laigim ebribodi detmatj , en imbin jandim im ronwan san blanga dai blanga olabat , wulijim ebribodi hu bilib langa im garra abum det olagijawan laif en nomo dai . En mi na det san blanga im .
44019015	Description	Bat det nogudwan spirit bin tok langa olabat , “ Ai sabi Jisas , en ai sabi Pol . Bat hu yumob ? ”
66019019	Violence	Brom deya aibin luk det enimul hubin abum 7 hed . Aibin luk ola bos blanga ola kantri garram olabat solja deya garram im . Deibin ol majurrumap olabat selp redi blanga fait langa det raida garram det waitwan hos en im solja olabat .
44027002	Description	en deibin go langa det taun gulum Edramitiyam , en deya na deibin faindim wan bout redi blanga go langa ola taun wansaid langa solwoda deya langa det kantri gulum Eisha . Wal Pol bin gowin langa det bout garram wan men neim Aristakas . Det men bin brom det taun gulum Thesalonaika deya langa det kantri gulum Mesadoniya . En mi na , Luk , aibin gowin langa det bout garram Pol du .
58013003	Recommendation	En yumob garra oldei jinggabat yumob Kristjan braja hu jidan langa jeilhaus jis laik yumob jidan deya du garram olabat , en yumob garra oldei jinggabat yumob Kristjan braja hu abumbat trabul jis laik yumob garram det trabul du .
51003017	Recommendation	en enijing yumob tok en dum , yumob garra dum brabli trubalawei , dumaji yumob bulurrum Jisas Krais det bos blanga wi , en thru im na yumob garra oldei gibit theingks langa God det dedi blanga wi .
48006006	Recommendation	Wal yumob garra lukaftumbat detlot pipul hu oldei titjimbat yumob det wed blanga God , en yumob garra sherimat ol detlot gudbala ting weya yumob garram .
44007005	Description	Bat God nomo bin gibit im dijan kantri . Imbin pramisim Eibrahem im garra abum dijan kantri . Bat im nomo bin gibit im eni kantri . Imbin meigim det pramis langa Eibrahem en langa im biginini olabat en langa olabat biginini olabat . God bin meigim det pramis wen Eibrahem nomo bin abum eni biginini .
44007019	Description	Imbin trikim ola Isreil pipul , en imbin oldei tridimbat olabat nogudbalawei , en imbin oldei meigim olabat libum olabat beibi eniwei weya dei garra dai .
43020003	Description	Wal Pida en det najawan wekinmen bin go langa det keib ,
44024016	Faith	En blanga tharran na mi oldei meiksho mi kliya insaid en nomo dum enijing rong langa God o langa enibodi .
65001013	Description	En dei jis laik rafwan weib langa solwoda weya det taid oldei tjakamap ola rabish langa det sengraun . Dei jis laik folingsta weya im shain blanga lilwail en afta im binij olagija .
48001012	Description	Nobodi bin gibit mi det wed , en nobodi bin lenim mi du . Oni Jisas Krais na bin shoum mi det wed .
45007005	Sin	Yu si ? Wen wibin bulurrum wi ronwei , det lowa bin sterrimap det nogudbala filing blanga wi weya wibin wandi dum olkain nogudbala ting garram wi bodi , en wibin yusum wi laif blanga dumbat olkain nogudbala ting weya bina meigim wi dai .
54002007	Faith	en blanga tharran na God bin pikimat mi blanga jidan speshalwan mishanri en blanga dalimbat det gudnyus langa ola Jintail pipul . Imbin jandim mi blanga titjimbat olabat det trubala wed en blanga lenimbat olabat blanga bilib trubalawei . Trubala dijan mi dalimbat yu . Ai nomo dalimbat laiya .
62003024	Faith	Wal detlot pipul hu duwit langa God , dei jidan joinap garram im , en im jidan joinap garram olabat . En hau wi sabi God jidan joinap garram wi ? Wi sabi dumaji wi garram det Holi Spirit weya imbin gibit langa wi .
46010024	Recommendation	Yumob sabi ? Wi kaan jinggabat langa wi ronselp . Wi garra jinggabat langa najalot pipul en hau blanga album olabat .
45012016	Recommendation	Yumob garra abum seimkain filing blanga ebribodi . En yumob kaan reken miselp haibala en nomo wandi dumbat odinri wek . Yumob garra gudbinji blanga dumbat enikain wek . En yumob kaan reken miselp sabibala wen yumob nomo sabi .
49004031	Recommendation	Wal wi kaan kipgon heidimbat enibodi , en wi kaan temperap en gitwail langa enibodi , en wi kaan jinginatbat nogudbalawei langa enibodi , en wi kaan tokabat enibodi nogudbalawei , en wi kaan tok blanga enikain nogudbala ting garra hepin langa enibodi .
51001025	Faith	Wal God bin meigim mi jidan wekinmen blanga album im pipul olabat , en imbin dalim mi blanga dalimbat det wed blanga im brabliwei .
66001014	Description	Ola heya blanga im bin brabli waitwan , en det dubala ai blanga im bin brabli shainiwan jis laiga faiya ,
47004015	Grace	Yumob sabi na ? Melabat oldei abum olkain trabul blanga album yumob , en melabat oldei abum det trabul wulijim det gudnyus garra spredat mowa en mowa , en God garra brabli kainbala langa mowa en mowa pipul , wulijim mowa en mowa pipul garra gibit theingks langa God en preisim im .
43006056	Faith	en wen enibodi dagat main bodipat en dringgim main blad , im jidan langa mi en mi jidan langa im .
43011027	Faith	Matha bin tok , “ Yuwai , bos . Ai bilib yu na det boswan gulum Masaiya det san blanga God hu garra kaman langa dijan wel . ”
44002042	Faith	Wal ebridei detlot speshalwan mishanri bin oldei titjimbat olabat , en ol detlot bilibamob bin oldei midap blanga meigim miselp gudbinji , en deibin oldei dagadagat daga mijamet , en deibin oldei abum preya miting du ,
58001009	Grace	en yu garra jidan bos langa yu pipul olabat gudbalawei , dumaji yu laigim ola gudbala ting , en yu nomo laigim ola nogudwan ting . Blanga tharran na aibin pikimat yu , en aibin meigim yu jidan haibala langa ola fren blanga yu , en aibin meigim yu brabli gudbinji . ”
44012002	Violence	en imbin kadimof det hed blanga Jeims det braja blanga det mishanri neim Jon .
55002016	Recommendation	en yu kaan joinin langa detlot pipul hu oldei toktok en agamin gija blanga olkain wed , dumaji detkain tok na oldei meigim detlot pipul hu tok lagijat blanga gowei longwei brom God .
62003015	Sin	En enibodi hu nomo laigim im braja olabat , nomeda im nomo bin kilim im braja ded , bat stil im jis laiga medra . En yumob sabi nomo eni medra garram det olagijawan laif insaid langa im .
43021015	Faith	Afta wen detlot wekinmen blanga Jisas bin dagat det damba en fish , Jisas bin askim Saiman Pida , “ Saiman , yu na det san blanga det olmen neim Jon . Wal yu dalim mi na . Yu laigim mi mowa langa ol detlot najalot wekinmen ? ” En Pida bin tok , “ Yuwai , Bos . Yu sabi mi laigim yu . ” Wal Jisas bin dalim im , “ Wal yu lukaftumbat ola lilwan ship main . ”
46012008	Grace	Langa sambala pipul det Holi Spirit gibit det pawa blanga dalim pipul wanim det wed blanga God im tok . En langa najalot pipul det Holi Spirit gibit det pawa blanga dalim pipul hau blanga dum wanim det wed blanga God dalim olabat blanga dum .
44007013	Description	en wen deibin gobek blanga baiyim daga det sekantaim , Josef bin dalim miselp langa im braja olabat , en det king bin irrim det nyus blanga Josef femili .
60003010	Recommendation	En if yumob tok gudbalawei langa olabat , wal God garra tok gudbalawei blanga yumob du , dumaji langa oltestaman im tok , “ If yumob wandi abum brabli gud taim langa dijan laif , wal yumob kaan tok nogudbalawei , en yumob kaan larram eni laiyawan wed kamat brom yumob maus .
44004032	Description	Wal detlot speshalwan mishanri bin kipgon dalimbat ola pipul blanga det boswan neim Jisas Krais , en garram pawa blanga meigim olabat sabi imbin gidap laibala brom dedbala . Ol detlot bilibamob bin oldei jinggabat wanwei jis laik deibin abum wan main , en deibin ol abum det seimwan filing du , en deibin oldei sherimat ola enijing weya deibin abum . Nobodi bin gridi en abum enijing blanga imselp , en God bin oldei gudbala langa olabat brabliwei .
46015003	Grace	Wal aibin gibit yumob det wed weya God bin gibit langa mi , en ai dalim yumob . Det wed im brabli bigbala ting , en im mowa bigbala langa enijing . Jisas Krais bin dai blanga ola nogudbala ting weya wibin dumbat jis laik weya ola speshalwan mesinja blanga God bin tok langa oltestaman longtaim .
66018024	Violence	Wal God bin panishim Bebalon , dumaji imbin faindim det blad blanga ola Kristjan pipul en blanga ola speshalwan mesinja blanga im deya na . Bebalon na bin weistimbat olabat blad , nomeda langa wujan kantri deibin dai .
44013048	Faith	Wal wen ol detlot Jintail pipul bin irrim dubala tok lagijat , deibin gudbinji , en deibin tok gudwei blanga det wed blanga God , en ol detlot pipul hubin wandi abum det olagijawan laif bin bilib langa det gudnyus na .
66022020	Description	Wal Jisas Krais na bin tok ol dislot wed , en ol dislot wed olabat trubala . Jisas bin tok , “ Yuwai ! Ai garra kaman dregli ! Trubala dijan mi dalim yu ! ” Yuwai , Jisas ! Yu kaman na , bos !
50004009	Recommendation	En yumob garra oldei dumbat ebrijing weya aibin dalim yumob en ebrijing weya yumob bin len brom mi , en yumob garra oldei dumbat ebrijing weya yumob bin irrim mi tok brom det gudnyus en ebrijing weya yumob bin luk mi dumbat . En wen yumob dumbat detlot ting , wal God garra jidan garram yumob , en im na meigim wi jidan gudbalawei .
53003015	Recommendation	Bat yumob nomo wandi tridim im jis laik im bedfren blanga yumob . Nomo . Yumob garra tok langa im en gibit im woning gudbalawei jis laik im yumob ronwan braja .
51002008	Recommendation	Wal yumob garra oldei wotjimbat miselp en nomo larram enibodi deigidawei yumob garram olkain wed weya kamat brom pipul . Yumob nomo wandi larram enibodi meigim yumob jidan laiga prisana blanga im , dumaji detkain wed weya im tok im laiyawan wed weya pipul oldei jinggabat , en im kamat brom ola nogudbala boswan spirit langa dijan wel .
50003014	Faith	en mi ran streit langa det binijlain blanga gedim det prais , en det prais na im det brabli gudwan laif , en blanga det laif na God bin jingat langa mi thru Jisas Krais .
56002014	Faith	Wal im na bin gibit miselp blanga wi blanga meigim wi fri brom ola nogudbalawei , en imbin gibit miselp blanga klinim wi en meigim wi holot blanga im . En imbin dum lagijat langa wi blanga meigim wi wandi dumbat ola gudbala ting brabliwei .
43005024	Faith	“ Trubala ai dalim yumob . If enibodi irrim main wed en bilib main Dedi hubin jandim mi , wal im garram det olagijawan laif , en nobodi kaan panishim im , dumaji main Dedi bin larramgo im fri brom det olbalawei weya bina meigim im dai olagijawan , en im jidan garram det olagijawan laif na .
66021015	Description	Wal det einjul hubin tok langa mi bin abum goldinwan rula blanga meshurum det taun en det wol en detlot geit . Det taun bin brabli bigwan garram 4 kona . Det einjul bin meshurum im na , en imbin faindim det taun bin lebul langa ebri said . Imbin 2,400 kilomita saidwei , 2,400 kilomita longwei , en 2,400 kilomita langa topwei du .
50003019	Sin	bat detlot pipul garra faindim miselp langa det helfaiya , dumaji dei nomo weship langa God . Dei weship langa ol detlot ting weya oldei meigim olabat sedisfaid langa olabat bodi , en dei oldei tok praudbalawei blanga detlot ting weya bina meigim olabat sheim miselp , en dei nomo jinggabat God . Oni blanga ola enijing langa dijan wel dei oldei jinggabat .
54003006	Sin	Wal nobodi kaan jidan minista streidawei wen im nyuwan Kristjan , dumaji im mait reken miselp haibala . En if im reken miselp haibala lagijat , wal God garra panishim im jis laik im garra panishim Seitin det boswan dibuldibul .
65001003	Recommendation	Wal main fren olabat , aibin wandim raidimbat dijan leda langa yumob blanga meigim yumob jinggabat weya God bin seibum wi . Bat aibin lafta raidimbat dijan leda blanga gibit woning langa yumob . Yumob irrim mi na . Yumob garra maindimbat yumob selp , dumaji sambala nogudbala pipul garra kaman en joinin langa yumob , en dei garra trai en tenimran det trubala wed blanga God . Det wed na God bin gibit langa wi bifo , en yumob garra kipgon bulurrumbat det wed streitbalawei jis laik weya God bin gibit langa wi .
44004002	Description	en olabat bin gitwail langa det dubala speshalwan mishanri , dumaji dubala bin dalimbat detlot pipul blanga Jisas weya imbin gidap laibala brom dedbala , en wen dubala bin tok lagijat , dubala bin meigim ola pipul sabi ola dedbala pipul garra gidap laibala bambai .
66018005	Sin	Deibin dumbat nogudbala ting langa det pleis detmatj . Im jis laik detlot nogudbala ting hipap brabli haibala raidap langa hebin , en God bin jinggabat detlot nogudbala ting na .
43004046	Description	Wal Jisas en im wekinmen olabat bin go langa det taun gulum Keina weya imbin meigim det woda meigim miselp wain , en wan gabman bos bin deya hubin abum brabli sikwan san langa det najawan taun gulum Kapeniyam ,
45012011	Recommendation	En garram holbit yumob filing yumob garra oldei wek adbalawei blanga Jisas Krais det bos blanga wi en nomo jidan leisibala .
60001008	Faith	Wal nomeda yumob nomo bin luk Jisas Krais , bat stil yumob laigim im , en nomeda yumob kaan luk im tudei , bat stil yumob bilib langa im , en yumob jidan gudbinji detmatj . Yumob kaan faindim eni wed blanga dalim enibodi blanga det filing blanga yumob .
62004013	Grace	en wi sabi wi jidan joinap garram God en im jidan joinap garram wi , dumaji imbin gibit wi det Holi Spirit blanga im .
43019029	Description	Wal detlot solja bin abum sambala odinri wain deya , en wen deibin irrim Jisas bin tok imbin thesti , deibin gajim sofwan reig , en deibin sokum det reig langa det wain , en deibin taiyimap det reig langa wadi brom det tri gulum hisap , en deibin lidimap det reig langa Jisas maus ,
51001013	Grace	en imbin seibum wi brom det pawa blanga det dakbalawei , en imbin bringimap wi blanga jidan garram im brabli ronwan san ,
45016017	Recommendation	Wal main braja olabat , ai dalim yumob na . Yumob garra oldei wotjim miselp blanga detlot pipul hu meigim yumob kadimat miselp en stapam yumob brom bilib brabliwei . Detlot pipul hu meigim yumob dum lagijat nomo bulurrum det wed weya yumob bin len .
45012007	Recommendation	En if imbin gibit yumob det wek blanga albumbat pipul , wal yumob garra albumbat olabat . En if imbin gibit yumob det wek blanga titjimbat pipul , wal yumob garra titjimbat olabat .
43016023	Faith	“ Wal wen det taim garra kaman , yumob kaan askim mi enijing . Yumob garra askim main Dedi . En im garra gibit yumob . Trubala ai dalim yumob . Main Dedi garra gibit yumob enijing yumob askim im langa main neim .
66021019	Description	Deibin bildim det wol ontop langa 12 bigbala purdiwan ston . Det feswan ston bin grinwan , en det sekanwan ston bin bluwan , en det namba 3 ston bin bluwan garram olkainaba straipiwan kala , en det namba 4 ston bin brabli grinwan ,
59004017	Sin	Yumob sabi na ? If yumob sabi det gudbalawei , en yumob nomo bulurrum det gudbalawei , wal im nogud , dumaji yumob dum nogudbala ting .
66019005	Faith	Brom deya sambodi wansaid langa det speshal boswan tjeya bin tok , “ Yumob wekinmen blanga God garra gibit theingks langa im . Ebriwan brom yumob hu weship God garra tok gudwei langa im . Nomeda yu bigwan , bat stil yu garra tok , en nomeda yu lilwan , bat stil yu garra tok . ”
47005002	Faith	En wen wi oldei jinggabat detmatj , wi wandim det haus brom hebin . Nomo dijan tent brom dijan wel . Yumob sabi ? Wi wandim God garra gibit wi det nyubala olagijawan bodi , en im garra meigim wi werrimon det nyubala bodi jis laik wi werrimon nyubala klos .
48006004	Recommendation	Yu si ? Wi garra tjekap langa wi ronwan laif en faindat if wi dumbat gudwei , en wen wi tjekap langa wi ronwan laif , wi kaan luk langa enibodi laif . Oni langa wi ronselp , dumaji ebribodi garra lukaftum im ron laif . En if yu faindim miselp jidan gudwei langa Godwei , wal blanga tharran na yu garra gudbinji .
46007036	Recommendation	Wal ai garra tok na blanga detlot pipul hubin pramisimbat miselp blanga merrit . Maitbi afta dei garra tok nomo blanga merrit . Bat maitbi det men kaan hendulum det filing blanga im weya im wandim det gel , en maitbi im tridim det gel jis laik imbin olredi merrit langa im . Wal if det men reken dubala garra merrit , wal dubala lafta merrit . En wen dubala merrit , wal tharran im rait .
43016002	Violence	en det taim garra kaman weya pipul garra trai en kilim yumob ded du , en wen dei trai en kilim yumob lagijat , dei garra reken dei dumbat wanim God wandim olabat blanga dumbat .
66015001	Description	Brom deya langa main drim aibin luk najawan brabliwan sain bin kamat langa hebin . Aibin luk 7 einjul garram sebenbala trabul . Detlot trabul bin ola laswan trabul , dumaji garram detlot trabul na God garra binij panishimbat ola nogudbala pipul .
43018023	Description	Wal Jisas bin dalim det blijiman , “ If aibin tok enijing nogudwan , wal yu dalim ola pipul iya wanim det nogudwan wed weya aibin tok . Bat if aibin tok gudwei , wal wotfo yubin hitim mi ? ” Bat det blijiman nomo bin gibit im ensa .
50004003	Recommendation	En mi askim det trubala wekinmen main deya blanga album det dubala olgamen , dumaji dubala bin oldei adwek garram mi wen aibin spredimat det gudnyus . Dubala bin wek garram det wekinmen blanga mi neim Klimint en garram ol detlot najalot wekinmen main deya , en God bin raidimdan olabat neim langa det buk blanga im weya im garram ola neim blanga detlot pipul hu garram det brabliwan laif .
66016006	Sin	Deibin wandim detkain trabul , dumaji deibin oldei spilim det blad blanga ola Kristjan pipul en blanga ola speshalwan mesinja blanga yu . Wal yubin gibit olabat blad blanga dringgimbat na , dumaji deibin oldei spilim detmatj blad blanga yu pipul olabat . Yubin gibit feyago langa olabat . ” Lagijat na det boswan einjul bin tok .
45006002	Sin	Nomo . Wi kaan kipgon dumbat nogudbala ting , dumaji wibin dai langa detlot nogudbala ting .
66017011	Violence	En det enimul hubin dai garra jidan namba 8 bos wen im gidap laibala . Im garra joinin langa detlot 7 bos , en dei garra binijimap im du .
48004030	Recommendation	Wal wanim im tok langa oltestaman ? Im tok , “ Yu andimwei det wekingel garram im san , dumaji im san kaan deigimoba enijing blanga im dedi . Oni det san blanga det friwan gel garra deigimoba ebrijing brom im dedi . ”
54006009	Sin	Yu si ? Ol detlot pipul hu wandi meigim miselp ritjwan atsaidwei , dei stat temtimbat miselp na , en bambai dei garra faindim miselp langa trep , en dei garra wandim olkain siliwan ting en olkain nogudbala ting ,
66017016	Violence	En det enimul en detlot 10 hon weya yubin luk , dei garra heidim det wuman . Dei garra pulumat im ebrijing , en im garra jidan neigidbala na , en afta dei garra dagat det bifpat blanga det wuman , en dei garra barnimap im bodi langa faiya .
46008003	Faith	Bat God sabi detlot hu laigim im brabliwei .
45003009	Sin	Yumob bin irrim mi tok . Wal wanim yumob reken ? Melabat Juwish pipul mobeda langa ola Jintail pipul ? Nomo . Melabat nomo mobeda langa Jintail pipul , dumaji aibin shoum yumob ola Juwish pipul en ola Jintail pipul olabat ol jidan jis laiga prisana blanga det nogudbalawei .
44007041	Sin	En Eran bin duwit langa olabat , en deibin meigim buligi sheip , en deibin abum sekrifais serramoni blanga det buligi , en deibin dagadagat daga blanga preisim det buligi weya deibin meigim .
66009020	Sin	Wal ol detlot najalot pipul hu nomo bin gitkil brom dislot trabul , dei nomo bin tenim miselp brom ol detlot nogudwan ting weya deibin oldei dumbat . Dei nomo bin stap weshipbat detlot dibuldibul en ola drimin sheip weya deibin meigimbat garram olabat ron bingga . Deibin meigimbat ola drimin sheip garram gol en silba en aiyan en ston en wud . Bat detlot sheip nomo bin luk , najing . Dei nomo bin abum irriwol , en dei nomo bin wok du . Bat detlot pipul nomo bin libum ol detlot ting . Nomeda bigmob pipul bin gitkil blanga detkain ting , bat stil detlot najalot pipul bin kipgon bulurrumbat detkain ting .
47005011	Faith	Wal ai sabi hau blanga bradin langa God . En blanga tharran na mi oldei trai en meigim najalot pipul sabi im du . Wal God im sabi mi brabliwei . En mi wandim yumob garra sabi mi brabliwei du , en mi wandim yumob garra abum det raitwan filing blanga mi du .
49002003	Sin	Wal basdam wibin ol jidan nogudbalawei lagijat , en wibin oldei bulurrum wi ronwei , en wibin oldei dum wanim wi bodi en filing bin wandi dum . Wibin ol jidan lagijat brom wen wibin bon . En wi bina ol go en abum det panishmen brom God .
44002040	Recommendation	Wal Pida bin tok langa olabat strongbalawei , en imbin kipgon dalimbat olabat , “ Yumob garra tenim miselp brom det nogudbalawei en kadimat miselp brom detlot nogudbala pipul . ”
45008013	Faith	Wi garra jidan hau det Holi Spirit wandim wi blanga jidan , dumaji if wi jidan hau wi filing wandim wi blanga jidan , wal wi garra dai . Bat if wi larram det Holi Spirit album wi en stapam wi brom dumbat ol detlot nogudbala ting , wal wi garra jidan laibala .
45010011	Faith	Yu si ? Lagijat na God meigim wi jidan raitwei langa im . En langa det oltestaman im tok , “ If enibodi bilib langa det bos , wal im kaan meigim det sambodi nogudbinji . ”
45001008	Faith	Wal mi oldei jinggabat yumob ebritaim wen mi oldei prei . En God sabi trubala mi oldei prei blanga yumob . Im sabi mi oldei gibit theingks langa im blanga yumob thru Jisas Krais , dumaji yumob bilib brabliwei , en det stori blanga yumob bin spredat langa ebri kantri . Wal mi oldei dalimbat det gudnyus blanga Jisas Krais det san blanga God , en mi oldei dum det wek blanga God brabli adbalawei .
52001004	Faith	Wal main braja olabat , God im laigim yumob , en melabat sabi imbin pikimat yumob blanga jidan im ronwan pipul .
60004008	Recommendation	Bat dijan na det bigwan ting weya wi garra dum . Ol wi Kristjan pipul garra laigim gija brabliwei , dumaji if wi laigim gija brabliwei , wal wi kaan jinggabat ol detlot nogudbala ting weya eni Kristjan braja dumbat langa wi .
44027001	Description	Wal wen det gabman bos bin meigimap im main blanga jandim Pol langa det kantri gulum Itali , imbin hendimoba Pol en sambala najalot prisana langa wan boswan solja neim Juliyas . Det solja bin bos blanga ola Roman solja deya langa det taun gulum Sesariya ,
66015003	Faith	en deibin sing blanga det yangwan ship , det song weya Mosis det wekinmen blanga God bin lenim olabat blanga sing , “ God , yu brabli haibala . Yu na det bigbala bos . Ebrijing weya yu dumbat , yu dumbat brabli gudwan . Yu oldei jidan trubalawei . Yu nomo laiyawan . En yu oldei gibit feyago langa ebribodi . Yu na king blanga olkain pipul .
60002002	Faith	Wal yumob jinggabat det nyuwan beibi weya im bon . Im oldei wandi dringgimbat milk , en det milk na meigim im growap strongbala . Wal yumob garra jidan lagijat du . God bin seibum yumob , en yumob garra oldei wandimbat det trubalawan wed wulijim det wed garra meigim yumob growap brabli strongbala .
66014013	Faith	Brom deya aibin lisin sambodi bin tok langa mi brom hebin , “ Yu raidimdan dijan . Brom tudei na ola Kristjan pipul hu dai , dumaji olabat wekinmen blanga Jisas Krais garra brabli gudbinji nomo lilbit . ” Wal det Holi Spirit bin tok na , “ Trubala dijan . Detlot pipul garra abum brabli gudwan spel , dumaji God sabi wanim olabat bin dumbat blanga im , en im garra peiyimbek olabat . ”
59001027	Faith	Wi dedi God bin shoum wi hau im wandim wi garra bulurrum im . Imbin shoum wi blanga album detlot biginini en olgamen hu nomo garram enibodi blanga lukaftumbat olabat wen dei abum trabul . En imbin shoum wi blanga maindim miselp du en nomo larram enijing iya langa dijan kantri meigim wi go nogudwei . En if yumob dum lagijat na weya God bin shoum wi , wal tharran na yumob bulurrum God trubalawei .
51002004	Recommendation	Wal aibin dalim yumob tharran , dumaji yumob kaan larram enibodi trikim yumob garram difrinwan wed .
66005013	Description	Brom deya aibin lisin ebrijing weya jidan laibala bin sing . Ebrijing langa hebin en ebrijing langa ola kantri en ebrijing insaid langa solwoda en ebrijing langa det spiritmob , ol detlot na aibin lisin olabat sing , “ Langa det sambodi hu oldei jidan langa det speshal boswan tjeya , en langa det yangwan ship , wal langa det dubala na wi garra gibit theingks , en wi garra preisim dubala . Wi garra lukbek langa dubala en meigim dubala haibala , dumaji dubala brabli strongbala olagija . ”
66008008	Description	Brom deya det sekanwan einjul bin blowim im longwan wisul na , en wen det longwan wisul bin jingat , samting jis laiga bigwan hil garram faiya ebriwei bin kamat , en sambodi bin tjakamdan det hil insaid langa solwoda , en haf solwoda bin go blad ,
44007058	Violence	en deibin deigim im , en deibin tjakam im atsaid brom det taun , en deya na deibin stonim im . Detlot witnis hubin meigimap yan blanga im bin deigimat olabat kout , en deibin libum olabat kout deya lida langa wan men neim Sol ,
45015011	Faith	En langa oltestaman im tok , “ Ol yumob Jintail pipul , yumob garra preisim det bos blanga wi . Ola pipul ebriweya garra preisim im . ”
45011036	Faith	Nobodi bin gibit im enijing lagijat , dumaji God bin meigim ebrijing , en im na meigim ebrijing kipgon jidanbat laibala , en ebrijing jidan blanga im . Wal wi garra preisimbat God olagijawan . Trubala .
43001029	Faith	Wal det neksdei na Jon Beptis bin luk Jisas kaminap langa im , en wen imbin luk Jisas , Jon bin dalim detlot pipul deya , “ Iya na det yangwan ship blanga God hu garra deigidawei ola nogudbala ting brom ebribodi .
58011031	Description	En dumaji det nogudbala gel neim Reiheb bin bilib , wal imbin album det dubala Isreil men hubin kaman langa det taun snikinwei basdam , en im nomo bin dai garram ol detlot najalot pipul langa det taun wen det wol bin buldan .
43010010	Grace	“ Yumob sabi na ? Detlot serramonimen oldei kaman blanga stilimbat en kilimbat en binijimapbat yumob . Bat aibin kaman blanga meigim yumob abum det brabli gudwan laif .
50003020	Faith	Bat wi nomo lagijat , dumaji det kantri blanga wi im langa hebin , en wi weidabat blanga Jisas Krais det bos blanga wi blanga kambek brom hebin en seibum wi ,
45015007	Recommendation	Wal yumob garra oldei abum filing blanga enibodi jis laik Jisas Krais bin abum filing blanga yumob , en yumob garra abum detkain filing na blanga olabat dumaji yumob wandim pipul garra preisimbat God .
44021024	Recommendation	en yu garra go garram olabat en joinin langa olabat wen dei garra abum det serramoni blanga meigim miselp fri , en yu garra pei blanga olabat du , en afta dei garra kadimof ola heya blanga olabat blanga kipum det pramis . En wen yu joinin langa det serramoni lagijat , ebribodi garra sabi det wed weya deibin irrim blanga yu im nomo trubala , dumaji dei garra luk yu miselp weya yu bulurrum det lowa blanga Mosis .
45004012	Faith	En if detlot Juwish pipul hubin sekamsais bulurrum det wei blanga Eibrahem weya imbin bilib bifo imbin sekamsais , wal im jidan jis laiga dedi blanga olabat du .
44001026	Description	Afta na wen deibin binij prei , deibin pudum dubala neim langa dubala lilwan ston , en wen deibin tjakam det dubala ston , det ston garram det neim blanga Mathaiyas bin kamat fes , en deibin pikimat im na blanga jidan speshalwan mishanri garram detlot najalot lebenbala speshalwan mishanri .
45004007	Grace	King Deibid bin tok , “ Detlot pipul weya God bin larramgo olabat fri brom ola nogudbala ting weya deibin oldei dumbat garra gudbinji .
66011004	Description	Wal det dubala witnis , dubala det dubala olibtri en det dubala lemp hu oldei jandap lida langa God . God im det bos blanga dijan kantri ,
59004009	Recommendation	Yumob garra fil sori en kraikraibat blanga detlot nogudbala ting weya yumob bin oldei dumbat . Yumob kaan laf en jidan gudbinji . Yumob garra krai en jidan nogudbinji ,
64001011	Recommendation	Wal main gudfren , yu kaan bulurrum det nogudbalawei . Yu garra oldei bulurrum det gudbalawei , dumaji wen enibodi oldei dumbat gudbala ting , im jidan blanga God . Bat if im oldei dumbat nogudbala ting , wal im nomo sabi God .
45004011	Faith	Yu si ? Eibrahem bin bilib det wed blanga God , en God bin meigim im jidan raitwei langa im bifo imbin sekamsais , en longtaim afta God bin gibit im det lowa blanga sekamsais , dumaji God bin wandi gibit im sain blanga shoum im imbin olredi meigim im jidan raitwei langa im . En blanga tharran na Eibrahem jidan jis laiga dedi blanga ebribodi hu bilib det wed blanga God . Nomeda olabat Jintail pipul hu nomo bin sekamsais , bat stil Eibrahem jidan jis laiga dedi blanga olabat , dumaji God bin meigim olabat jidan raitwei langa im .
45006007	Grace	Yumob sabi ? Wen enibodi dai , ola nogudbala ting nomo garram pawa langa im na . Im jidan fri brom ol detlot nogudbala ting .
47004010	Faith	Yu si ? Pipul oldei gibit melabat adtaim seimwei laik deibin gibit langa Jisas wen deibin meigim im dai . En melabat abum det trabul wulijim ola pipul garra sabi det pawa blanga Jisas Krais na nomo larram olabat kilim melabat ded .
50002021	Sin	Bat ol detlot najalot pipul oldei jinggabat olabat ronselp . Dei nomo jinggabat blanga dum enijing blanga Jisas Krais .
58011011	Faith	Dumaji Eibrahem bin bilib , wal nomeda imbin olmen en im waif Sera nomo bin abum beibi , bat stil God bin gibit im san , dumaji imbin trastim God blanga kipum im pramis .
43006039	Grace	en im wandim mi nomo blanga lujim enibodi weya imbin gibit langa mi . Im wandim mi garra meigim olabat gidap laibala olagijawan langa det laswan dei weya im garra jadjim ebribodi .
46008006	Faith	Im na det trubalawan dedi God hubin meigim ebrijing . En blanga im na wi jidanbat iya . En seimwei gin oni wanbala brabliwan bos im jidan , en det bos na im Jisas Krais . Thru im na God bin meigim ebrijing , en im na meigim wi jidan garram det olagijawan laif .
52003006	Description	Wal wen Timathi bin go langa yumob , imbin faindat hau yumob oldei jidan , en afta imbin kambek langa mi , en imbin dalim mi det gudwan stori weya yumob bilib strongbalawei en yumob laigim ola Kristjan pipul brabliwei , en imbin dalim mi yumob garram det seimwan filing jis laik melabat , dumaji yumob oldei jinggabat melabat , en yumob oldei tok gudbinjiwei blanga melabat , en yumob wandim melabat garra kambek en luk yumob .
60005004	Grace	En wen Jisas Krais det brabli boswan stakmen blanga wi garra kambek , im garra gibit yumob det brabli gudwan laif weya kaan neba binij .
47003012	Faith	Wal wen melabat oldei dalimbat pipul blanga det gudnyus blanga Jisas Krais , melabat oldei tok strongbalawei nomo garram sheim , dumaji melabat sabi det nyubala lowa jidan olagijawan .
61002012	Sin	Bat detlot laiyawan titja oldei tok nogudbalawei blanga olkain ting weya dei nomo sabi , dumaji olabat jis laiga wailwan enimul weya men oldei lukabat en kilimbat . Dei dumbat enijing weya det filing blanga olabat wandim . Bat ai dalim yumob . God garra gajim olabat en binijimap olabat jis laiga hanta weya im gajim det wailwan enimul en kilim im ded , dumaji God garra peiyimbek olabat en gibit olabat trabul blanga detlot trabul weya dei oldei gibit enibodi .
43012006	Sin	Wal wen Judas bin tok lagijat , im nomo bin jinggabat detlot po pipul . Imbin jinggabat imselp , dumaji imbin oldei garrimap ola mani blanga Jisas en im wekinmen olabat , en enitaim Judas bin wandim mani blanga im ronselp , imbin oldei gajim brom det mani beig , dumaji imbin stilinbala .
62004016	Faith	Yumob sabi na ? Wi sabi God im laigim wi detmatj . Brabliwei wi sabi im laigim wi , dumaji ebrijing weya God oldei dumbat , im dumbat dumaji im laigim wi . En ebribodi hu laigim God en im braja olabat jidan joinap garram God , en God jidan joinap garram im du .
44011019	Description	Wal det taim wen ola bilibamob bin abum adtaim afta wen Stibin bin dai , sambala bilibamob brom Jerusalem bin go langa det kantri gulum Fanisha en langa det ailin gulum Saipras en langa det taun gulum Entiyak , en deibin dalimbat det gudnyus langa ola Juwish pipul deya . Bat dei nomo bin dalimbat ola najalot pipul .
54006006	Faith	Wal im trubala wen wi jidan Kristjan , wi garra jidan ritjwan . Bat nomo atsaidwei .
66013007	Violence	En det enimul bin lau blanga fait langa ola Kristjan pipul du , en im garra bidim olabat . Sambodi bin gibit im pawa oba langa ebri traib en ebri pipul en ebri langgus en ebri kantri .
60002020	Faith	Yu si ? If det bos blanga yumob beldimbat yumob , dumaji yumob bin dum nogudbala ting , wal God kaan gudbinji langa yumob wen yumob go thru langa det trabul . Bat if yumob abum det trabul , dumaji yumob bin dum gudbala ting , wal God garra gudbinji langa yumob wen yumob go thru langa det trabul .
58009015	Grace	Yu si ? Jisas bin meigim ebrijing rait blanga det nyubalawei , en ol detlot pipul weya God bin pikimat garra gedim ol detlot olagijawan ting weya imbin pramis blanga gibit olabat . Wi garra gedim ol detlot ting , dumaji Jisas bin dai blanga wi . En ol detlot pipul du hubin dai bifo Jisas , dei garra gedim detlot ting du , dumaji wen Jisas bin dai , imbin pei blanga olabat du , en imbin meigim olabat fri brom ol detlot nogudbala ting weya deibin dumbat wen det olbalawei bin stil jidan .
45006001	Sin	Wal wanim yumob reken ? Wi garra kipgon dumbat nogudbala ting blanga meigim God brabli kainbala langa wi mowa en mowa ?
49005004	Recommendation	en yumob kaan meigim fan blanga detkain ting en tok garram olkain nogudbala wed . Im nomo rait blanga Kristjan pipul blanga yusum detkain wed . Yumob garra oldei tok gudbalawei en gibit theingks langa God .
66006008	Violence	Wal aibin luk wanbala greiwan hos bin kamat na , en det raida langa im bin abum neim . Deibin gulum im Dedwan . En najawan raida bin kaman gulijap biyain langa im du . Deibin gulum im neim Greibyad . Wal sambodi bin gibit det dubala raida pawa blanga binijimap bigmob pipul . Langa ebri kantri det dubala garra meigim sambala pipul faitfait en binijimap olabat selp . Dubala garra meigim sambala pipul ranat blanga daga en dai , en dubala garra binijimap sambala pipul garram siknis , en dubala garra meigim jigiwan enimul binijimap sambala pipul du .
45004016	Faith	Yumob sabi na ? God bin meigim det pramis , dumaji Eibrahem bin bilib langa im , en imbin meigim det pramis lagijat , dumaji imbin wandi gibit Eibrahem det pramis fri garram im ron filing , en imbin wandi meiksho det pramis garra go langa ola femili blanga Eibrahem . Bat God nomo bin wandim det pramis garra stap deya garram detlot femili blanga Eibrahem hu garram det lowa . Imbin wandim det pramis garra kipgon langa ol detlot pipul hu bilib brabliwei seimwei laik Eibrahem bin bilib , dumaji Eibrahem im jis laiga dedi blanga wi holot .
44028018	Description	en afta wen detlot Roman bos bin kotim mi , deibin wandi larramgo mi fri , dumaji deibin faindat ai nomo bin dum enijing rong blanga dai .
45009016	Grace	Yu si ? God nomo oldei pikimat enibodi dumaji det sambodi wandim God blanga pikimat im . En God nomo oldei pikimat im dumaji im dumbat gudbala ting . Nomo . God oldei pikimat enibodi dumaji God wandi kain langa im .
46010008	Sin	Wal wi nomo wandi dum nogudbala ting en silipsilip garram enibodi seimwei laik sambala grengrenfatha blanga wi bin dum langa Mosis taim , dumaji 23,000 bin dai langa det seimdei blanga tharran .
45007023	Sin	Bat ai sabi difrinwan lowa wek insaid langa mi du . En det difrinwan lowa na fait langa det lowa blanga God , en det difrinwan lowa meigim mi jidan jis laiga prisana blanga dumbat nogudbala ting .
58006001	Faith	Wal wi garra libum det beibiwei en growap . Wi kaan kipgon jidanbat langa detlot feswan wed weya wibin len blanga Jisas Krais . Wi garra go langa det brabli strongwan wed en len mowa blanga im . Melabat kaan kipgon titjimbat yumob detlot feswan wed , dumaji yumob sabi ol detlot wed olredi . Yumob sabi det wed weya im tok pipul garra tenim miselp brom ol detlot nogudbala ting en bilib langa God .
46016011	Recommendation	En nomeda im yangwan men , bat stil nobodi kaan jinggabat im nogudbalawei . Yumob garra ol album im gudwei blanga kambek iya langa mi , dumaji ai wandim im garra kambek iya garram detlot najalot Kristjan braja blanga wi .
59002014	Faith	Wal main braja en sista olabat , if enibodi tok im bilib langa God , en im nomo dum eni gudwan ting blanga shoum im bilib , wal im nomo laigim God . En if enibodi bilib lagijat nomo garram ekshan , wal God kaan seibum im .
43007025	Description	Wal sambala pipul brom det taun bin jinggabat na , en deibin askimbat miselp , “ Dijan na det men weya ola boswan wandi kilim im ded , indit ?
43020022	Faith	Afta na Jisas bin blowim win langa olabat , en imbin tok , “ Yumob deigim det Holi Spirit .
45010003	Sin	Yumob sabi ? Main kantrimen olabat nomo sabi hau God meigim pipul jidan raitwei langa im , en dei oldei trai en meigim olabat ronwei , en dei nomo bulurrum det wei weya God bin meigim .
62005010	Faith	En enibodi hu bilib langa Jisas Krais det san blanga God garram det wed blanga God insaid langa im hat . Bat detlot pipul hu nomo bilib langa det wed blanga God gulum God laiya , dumaji dei reken det wed blanga God im nomo trubalawan .
43014012	Faith	“ Trubala ai dalim yumob . Yumob en ol detlot najalot pipul hu bilib langa mi garra dum wanim mi dum . En ol yumob garra dum mowa ting du , dumaji ai garra go langa main Dedi langa top ,
56002009	Recommendation	Wal yu garra dalim ola wekinmen en ola wekingel hu jidan laiga prisana , blanga lisin langa olabat bos . Dei garra meigim olabat bos gudbinji langa ebrijing weya dei dumbat , en dei nomo wandi tokbek langa olabat bos ,
58012015	Recommendation	Wal yumob garra meiksho yumob nomo tenawei brom God weya im brabli kainbala langa wi , en yumob garra meiksho yumob kaan abum nogudbala filing insaid langa yumob blanga enibodi , dumaji detkain filing im jis laiga jigiwan tri weya growap en poisinim pipul en meigim trabul blanga olabat .
54003007	Recommendation	Wal det minista garra jidan gudbalawei wulijim ola odinri pipul garra tok gudbalawei blanga im , dumaji if im nogudwan , wal detlot pipul garra tok olkainabawei blanga im . En ai dalim yu . Det boswan dibuldibul wandim det minista blanga jidan nogudbalawei en meigim detlot pipul tok nogudbalawei blanga im .
49004007	Grace	Wal Jisas Krais bin gibit ebribodi weya imbin pikimat ola difrinwan speshalwan wek jis laik God im tok langa oltestaman .
66016003	Description	Brom deya det sekanwan einjul bin spilimat im dish langa solwoda na , en det solwoda bin go blad . En det blad langa det solwoda imbin thikwan laiga ded pipul blad , en ebrijing weya bin jidan langa solwoda bin binij .
49006006	Recommendation	Dei kaan wek nogudwei wen olabat bos nomo deya . Dei garra wek gudwei olataim . Bat dei kaan wek gudwei blanga meigim olabat bos gudbinji blanga olabat . Dei garra wek gudwei blanga meigim God gudbinji , dumaji dei dumbat det wek blanga det bos Jisas Krais ,
60003016	Recommendation	en wen yumob dalim olabat , yumob kaan tok rafwei langa olabat en fosim olabat . Yumob garra tok gudbalawei langa olabat en rispek langa olabat . Yumob sabi na ? Yumob garra meiksho det insaidwan filing blanga yumob oldei gudbala , en yumob garra meiksho yumob oldei dumbat gudbala ting , dumaji yumob bulurrum Jisas Krais , en wen enibodi tok nogudbalawei blanga detlot gudbala ting weya yumob dumbat , wal im garra sheim miselp , dumaji ebribodi garra luk ol detlot gudbala ting weya yumob dumbat .
43006040	Faith	Im wandim ebribodi hu sabi mi en bilib langa mi blanga abum det olagijawan laif , en ai garra meigim olabat gidap laibala olagijawan langa det laswan dei . ” Lagijat na Jisas bin tok langa detlot pipul .
44012023	Violence	Wal streidawei wen detlot pipul bin jingat lagijat , wan einjul brom God bin meigim det king brabli sik , dumaji det king nomo bin rispek God , en imbin meigim miselp haibala seim laik God , en afta loda wem bin dagat det king bodi insaid , en imbin dai .
47001003	Grace	Wal wi garra gibit theingks langa God det dedi blanga Jisas Krais det bos blanga wi . Im na det brabli kainbala dedi , en im na det God hu oldei album wi . Yumob sabi ? Nobodi kaan album wi . Oni God na .
54001006	Sin	Bat sambala pipul deya bin tenawei brom det gudbalawei , en deibin joinin langa det nogudbalawei weya dei oldei toktokbat nogudbalawei olkain stori ,
45001016	Faith	Wal mi nomo sheim blanga det gudnyus , dumaji det gudnyus na det pawa blanga God weya im oldei yusumbat blanga seibumbat detlot pipul hu bilib langa det gudnyus . Imbin gibit det gudnyus langa ola Juwish pipul basdam , en afta det gudnyus bin kamat langa ola Jintail pipul .
46003011	Description	Wal ai dalim yumob . Ebribodi garra jinggabat weya im bildimap det haus , dumaji God bin meigim Jisas Krais na det bodampat blanga det haus blanga im , en nobodi kaan meigim najawan bodampat blanga bildimap haus .
49005033	Recommendation	en im tok blanga yumob du . Ebri hasbin garra laigim im waif en lukaftum im jis laik im lukaftum miselp , en ebri waif garra rispek im hasbin du .
51002013	Grace	Yumob sabi ? Basdam yumob bin jidan dedbala dumaji yumob bin dumbat olkain nogudbala ting , en ol yumob Jintail pipul nomo bin abum det lowa weya God bin gibit langa Mosis blanga meigim miselp fri . Bat tudei God bin gibit yumob laif garram Jisas Krais , en imbin larramgo wi fri brom ol detlot nogudbala ting weya wibin oldei dumbat .
54004014	Recommendation	en yu kaan fogedabat det speshalwan pawa weya God bin gibit langa yu . Imbin gibit yu det pawa wen detlot speshalwan mesinja bin tok en wen detlot tjetj lida bin pudum olabat bingga langa yu .
66021001	Description	Brom deya langa main drim aibin luk nyubala hebin en nyubala graun . Det feswan hebin en det feswan graun bin binij na , en det solwoda bin binij du .
52005016	Recommendation	Yumob garra oldei jidan gudbinjiwei ,
66009006	Description	Detlot pipul garra abum pein detmatj , en dei garra trai en meigim miselp dai . Bat najing . Olabat garra lukabat hau blanga dai . Bat dei kaan faindim . Olabat wandi dai . Bat najing , kaan duwit .
52004014	Faith	Wi bilib Jisas bin dai en afta imbin gidap laibala brom dedbala en bambai im garra kambek blanga gajim ola bilibamob . En wi bilib ol detlot bilibamob hubin dai garra gidap laibala brom dedbala du en God garra meigim olabat go langa top garram Jisas .
62004015	Faith	En if enibodi jandap en tok Jisas na det san blanga God , wal im jidan joinap garram God , en God jidan joinap garram im du .
49004022	Recommendation	Wal yumob lafta tjakidawei det olbala laif blanga yumob weya yumob bin oldei jidanbat bifo , dumaji detlot nogudbalawei blanga yumob bin oldei meigim yumob laif brabli nogud .
43010009	Grace	“ Yumob sabi ? Mi na det raitwan geit blanga go langa God . En if enibodi kaman langa mi blanga go langa God , wal God garra seibum im , en im garra jidan brabli fri , en im garra abum det brabli gudwan laif .
58011037	Violence	en deibin oldei stonim sambala bilibamob ded , en deibin oldei kadim sambala bilibamob bodi haf garram sau blanga meigim olabat dai , en deibin oldei kilim sambala bilibamob ded garram naif . Sambala bilibamob bin lafta werrimonbat enimul skin blanga klos dumaji dei nomo bin abum eni mani blanga baiyim klos , en detlot nogudbala pipul bin oldei tridimbat olabat nogudbalawei . En deibin oldei meigimbat trabul blanga olabat ,
62002029	Faith	Wal yumob sabi Jisas Krais jidan gudbalawei nomo garram enijing rong , en ai wandim yumob garra sabi detlot pipul hu bulurrum det gudbalawei jidan biginini blanga God .
44013047	Grace	Wal minbala garra gowei brom yumob en go langa detlot Jintail pipul na , dumaji det boswan bin gibit minbala det oda . ‘ Aibin meigim yu jidan jis laiga lait blanga ola Jintail pipul , en ai garra yusum yu blanga seibum pipul brom ebri kantri . ’ ”
47004002	Faith	En melabat bin gibit bekboun langa ol detlot nogudbala ting weya pipul oldei dumbat snikinwei . En melabat nomo tenimran det wed blanga God en dalimbat laiya en trikimbat pipul . Nomo . Melabat dalimbat olabat det trubala wed blanga God streidat , en lagijat na lida langa God mi tok blanga det filing blanga ebribodi . En tharran na meigim olabat sabi brabliwei melabat mishanri .
44002033	Description	Im Dedi God bin lidimap im langa hebin weya im jidan raidensaid langa im , en imbin gibit im det Holi Spirit weya imbin pramis langa im , en Jisas bin gibit det Holi Spirit langa melabat jis laik imbin pramisim melabat . En det nois weya yumob bin irrim , tharran na det Holi Spirit . En im na bin gibit melabat det pawa blanga tok garra olkain langgus .
51003010	Recommendation	en yumob bin go langa det nyubala laif , en God bin meigim yumob nyuwan , en ebridei im meigim yumob mowa en mowa laik im wulijim yumob garra sabi im brabliwei .
43011004	Faith	Wal wen Jisas bin irrim det wed , imbin dalim im wekinmen olabat , “ Lesaras kaan dai brom det siknis , dumaji pipul garra luk det pawa blanga God en preisim im . En dei garra luk main pawa en preisim mi du , dumaji mi na det san blanga God . ”
45001017	Faith	Wal det gudnyus na garram det pawa blanga seibum pipul , dumaji det gudnyus shoum olabat hau God meigim olabat jidan raitwei langa im . Det gudnyus dalim olabat dei garra bilib oni langa Jisas Krais . Dumaji langa oltestaman im tok , “ Detlot pipul hu bilib brabliwei , wal God garra meigim olabat jidan raitwei langa im garram det olagijawan laif . ”
43019017	Description	Wal wen Jisas bin gowei brom det kemp blanga Pailat , imbin garrimap det kros blanga im , en deibin go langa det pleis gulum Hed Boun . Bat garram det Hibru langgus dei gulum det pleis Golgatha .
45012006	Faith	Yu si ? God bin brabli kainbala langa wi , en imbin gibit wi olkain difrinwan wek blanga dumbat . Wal if God bin gibit yumob det wek blanga dalimbat det wed brom im , wal yumob garra dum det wek strongbalawei jis laik weya yumob bilib strongbalawei .
66004007	Description	Det feswan bin luk jis laiga laiyan , en det sekanwan bin luk jis laiga buligi , en det namba thriwan bin abum feis jis laik yunmi , en det namba fo bin luk jis laiga igulok weya im flaiflai .
49005015	Recommendation	Wal yumob garra jinggabat brabliwei hau yumob jidan , dumaji yumob nomo wandi jidan seimwei laik detlot nogudbala pipul hu nomo sabi enijing blanga det wei blanga God . Yumob sabi God , en yumob garra jidan gudbalawei en nomo weistimbat taim .
45010012	Grace	Yumob sabi na ? Wen det oltestaman im tok lagijat , im tok blanga ebribodi , dumaji ola Juwish pipul en ola Jintail pipul olabat seim , en Jisas Krais na im det seimwan bos blanga ebribodi , en im brabli gudbala langa ol detlot pipul hu askim im blanga album olabat .
45010004	Faith	Wal Jisas Krais na det wei . En God oldei meigim ol detlot pipul hu bilib langa Jisas Krais jidan raitwei langa im . Im nomo meigim olabat jidan raitwei langa im brom bulurrumbat det lowa .
50004006	Recommendation	Wal yumob kaan wori blanga enijing , dumaji if yumob wandim enijing , yumob garra oldei prei langa God en askimbat im , en wen yumob prei , yumob garra oldei gibit theingks langa im ,
46010006	Faith	Wal ol detlot ting bin hepin langa Mosis taim blanga gibit woning langa wi , en detlot ting dalim wi nomo blanga wandim olkain nogudbala ting seimwei laik olabat bin wandim .
66009002	Description	en det sta bin opinim det hol , en smok bin kamat brom det hol jis laiga faiyapleis . Detmatj smok bin kamat , en det smok bin meigim det san go dakbala . Ebriwei langa skai imbin go dakbala brom det smok .
52004006	Recommendation	Bat ola Kristjan pipul kaan dum detkain nogudbala ting langa olabat braja en meigim rong langa im . Wal melabat bin dalim yumob dijan basdam , en brabliwei melabat bin gibit yumob woning blanga diskain ting , dumaji det boswan blanga wi garra panishim detlot pipul hu dumbat detkain ting .
47005017	Faith	Wi garra jinggabat pipul gudbalawei , dumaji wen enibodi joinap garram Jisas Krais , im jidan nyuwan , en det olbalawei blanga im gowei , en det nyubalawei kaman .
43005020	Faith	Mi oldei dum seimwei laik main Dedi dum , dumaji im laigim mi , en im oldei shoum mi ebrijing weya im dum . “ Wal main Dedi garra meigim yumob hatjamp , dumaji nomeda aibin dum klebabala ting , bat stil im garra shoum mi mowa klebabala ting blanga dum .
49004028	Recommendation	En detlot bilibamob hubin oldei stilimbat enijing garra stap stilimbat , en dei garra wek garram olabat ron bingga en jidan gudwei wulijim dei garra album detlot pipul hu nomo garram enijing .
57001022	Recommendation	Wal wanmo ting . Yu garra meigim wanbala rum redi blanga mi , dumaji God garra lisin langa yumob wen yumob tok langa im blanga mi , en im garra album mi blanga kamat brom dijan jeilhaus , en afta ai garra kaman deya langa yumob .
58013009	Recommendation	En yumob kaan larram olkain difrinwan wed deigidawei yumob brom det brabli trubalawei , en wi garra larram God meigim wi jidan strongbala insaid , dumaji im oldei albumbat wi . Wi kaan bulurrum olkain lowa blanga daga blanga meigim miselp jidan strongbala , dumaji det daga kaan album enibodi hu oldei dagadagat det daga .
52005012	Recommendation	Wal main braja olabat , melabat askimbat yumob blanga rispek langa ol detlot tjetj lidamob , dumaji dei oldei adwek blanga album yumob jidan gudbalawei ,
43009022	Description	Lagijat na dubala bin dalim detlot serramonimen blanga askim dubala san miselp , dumaji detlot serramonimen bin tok dei garra andimwei enibodi brom det Juwish Miting Pleis hu tok Jisas na det boswan gulum Masaiya . En blanga tharran na dubala bin bradin blanga detlot serramonimen .
50003003	Faith	En det ting weya dei oldei dumbat im brabli nogud , dumaji dei nomo weship God trubalawei . Oni detlot pipul weya God bin kadim olabat insaid langa olabat hat weship im trubalawei . Yumob sabi ? Wi weship God thru im Holi Spirit , en wi gudbinji , dumaji Jisas Krais bin gibit wi laif . Wi kaan trastim det serramoni weya im wek atsaidwei langa wi bodi blanga gibit wi laif .
62003023	Faith	Yumob sabi wanim God bin dalim wi blanga dum ? Imbin dalim wi blanga bilib langa im san Jisas Krais en blanga laigim wi braja olabat du jis laik weya Jisas Krais bin dalim wi blanga dum .
66013011	Description	Brom deya langa main drim aibin luk najawan najakain enimul bin kamat brom insaid langa graun . Imbin abum 2 hon jis laiga nenigout , en imbin tok jis laiga dregan .
46014020	Recommendation	Wal main braja olabat , yumob kaan kipgon jinggabat langa yumob main seimwei laiga lilwan biginini . Yumob garra growap en yusum yumob main gudbalawei seimwei laik big pipul . Bat langa ola nogudbala ting , yumob garra jidan jis laiga lilwan beibi weya nomo sabi hau blanga dumbat nogudbala ting .
59005013	Recommendation	Wal if enibodi abumbat trabul , im garra prei langa God . En if enibodi gudbinji , wal im garra sing blanga gibit theingks langa God .
58012012	Recommendation	Wal ai dalim yumob na . Yumob kaan nokap . Yumob garra meigim miselp strongbala ,
60001017	Recommendation	Wal nomeda yumob oldei gulum God dedi wen yumob prei langa im , bat stil yumob sabi God garra jadjim ebribodi , en yumob sabi im garra jadjim ebribodi seimwei , en im garra peiyimbek ebribodi seimwei blanga ol detlot ting weya deibin dumbat . Yumob sabi ? God garra jadjim ebribodi . En blanga tharran na yumob garra jidanbat iya langa dijan kantri jis laik yumob nomo blanga dijan kantri ,
58010036	Recommendation	Yumob garra kipgon lagijat en dumbat wanim God wandim , en afta yumob garra gedim ol detlot ting weya imbin pramis langa wi .
58011001	Faith	Dumaji wi bilib , wal wi sabi wi garra gedim ol detlot prais weya God bin pramis langa wi , en wi sabi ol detlot ting weya wi kaan luk , olabat deya .
49004017	Recommendation	Wal ai dalim yumob en gibit yumob woning brom det bos blanga wi . Yumob nomo wandi kipgon jidanbat seimwei laik ol detlot najalot Jintail pipul . Dei nomo jinggabat gudwei ,
51002016	Recommendation	Wal nobodi kaan meigim yumob bulurrum detlot lowa blanga ola daga en dringk en blanga detlot serramoni weya dei abum ebriyiya en ebrimanth en ebriwik .
66007015	Faith	En blanga tharran na olabat jandap deya lida langa det speshalwan tjeya blanga God , en dei oldei wek blanga God langa im serramoni pleis . Deitaim en naitaim dei oldei wek blanga im . En det sambodi weya im jidan langa det speshalwan tjeya garra maindimbat olabat brabliwei , dumaji olabat jidan langa im haus na .
44020010	Description	Bat Pol bin godan deya , en imbin leidan ontop langa det dedbala men , en imbin holdim im , en imbin tok langa detlot pipul , “ Yumob nomo nogudbinji , dumaji im stil laibala . ”
55002010	Faith	Wal nomeda mi abumbat olkain trabul , bat stil mi oldei kipgon en nomo gibap , dumaji mi wandi album ol detlot pipul weya God bin pikimat olabat , en mi wandim olabat garra bilib brabliwei langa Jisas Krais wulijim God garra seibum olabat en meigim olabat jidan garram im deya langa det brabli shainiwan lait olagijawan .
60005014	Recommendation	Wal yumob garra sheikhen gija du . Wal mi askim God blanga meigim ol yumob pipul hu bulurrum Jisas Krais blanga jidan brabli gudbalawei . Binij na .
49005021	Recommendation	Wal yumob garra lisin langa yumob Kristjan braja olabat , dumaji yumob rispek langa Jisas Krais .
61003017	Recommendation	Wal main gudfren olabat , yumob sabi olredi ol dislot ting weya mi dalimbat yumob . Bat ai dalim yumob . Yumob garra oldei wotjimbat miselp , dumaji yumob nomo wandim detlot laiyawan wed blanga detlot nogudbala pipul blanga deigidawei yumob en meigim yumob gowei brom det trubalawei weya yumob bulurrum .
51003018	Recommendation	Wal ol yumob waif , yumob garra rispek yumob hasbin , dumaji yumob bilib langa Jisas Krais det bos .
54005020	Recommendation	en yu garra streitinimap det minista en tok langa im streitat langa ola Kristjan pipul en gibit woning langa olabat du .
45014013	Recommendation	Wal wi garra stap jadjimbat wi Kristjan braja olabat . Mobeda wi jinggabat nomo blanga dum enijing weya garra meigim wi braja olabat dum nogudbala ting .
45002010	Grace	Im garra tok gudbalawei langa olabat , en im garra meigim olabat jidan haibala , en im garra meigim olabat jidan gudbinjiwei . Im garra dum lagijat langa ola Juwish pipul en langa ola Jintail pipul du .
58011034	Violence	en wen deibin trai en barnimap olabat langa faiya , det faiya nomo bin ardim olabat , en wen deibin oldei trai en kilim olabat garram naif , deibin gidawei . Nomeda detlot pipul hubin bilib bin wikwan , bat stil God bin meigim olabat jidan strongbala , en God bin meigim olabat fait brabliwei , en deibin oldei bidim ola enami blanga olabat .
48006017	Faith	Wal mi tok laswan na . Ai nomo wandim yumob blanga gibit mi adtaim , dumaji ai garram naf mak langa main bodi weya pipul bin oldei beldimbat mi dumaji mi wekinmen blanga Jisas Krais .
66018021	Violence	Brom deya wan strongwan einjul bin gajim det bigwan granding ston , en imbin tjakamdan det ston adbala rait langa midul langa solwoda , en wen imbin tjakamdan det ston lagijat , imbin tok , “ Lagijat na dei garra tjakamdan dijan iya taun gulum Bebalon , en nobodi kaan luk langa det taun enimo na .
65001020	Faith	Wal main fren olabat , yumob wandi kipgon albumbat miselp en growimap miselp langa det trubalawei blanga God weya yumob oldei bulurrumbat . En yumob garra oldei prei garram det Holi Spirit blanga God .
45012002	Recommendation	Wal yumob kaan larram miselp kipgon bulurrumbat det wei blanga dijan wel . Nomo . Yumob garra tjeinjim yumob main en larram God tenimran yumob , en wen im tenimran yumob , im gibit yumob det pawa blanga sabi wanim im wandim yumob blanga dum . Yu si ? Wen yumob tjeinjim yumob main en larram God tenimran yumob , yumob sabi ol detlot ting weya gudbala en meigim God gudbinji en nomo garram enijing rong .
46015009	Sin	Mi lobala langa detlot najalot speshalwan mishanri . Ai reken ai nomo bina jidan speshalwan mishanri brabli , dumaji aibin oldei meigim trabul blanga ola Kristjan pipul basdam .
62002015	Recommendation	Wal yumob irrim mi na . Yumob kaan laigim dijan wel , en yumob kaan laigim ola ebrijing blanga dijan wel du , dumaji if yumob laigim dijan wel , wal yumob nomo laigim det dedi langa top .
45002001	Sin	Wal main fren olabat , wotfo yumob oldei tok blanga najalot pipul hu oldei dumbat nogudbala ting , en wotfo yumob oldei jadjimbat olabat ? Mi askim yumob , dumaji yumob oldei dumbat detlot nogudbala ting du . En wen yumob jadjim enibodi en afta yumob dum det seim ting , wal im jis laik yumob jadjim miselp en faindim miselp gilti .
48002009	Description	Wal ola pipul bin reken det thribala men neim Jeims en Pida en Jon bin jidan boswan haibala lida . Wen det thribala men bin sabi det trubala God bin gibit mi det speshalwan wek , wal deibin sheikhen langa minbala Banabas blanga shoum ebribodi melabat ol wanbala , en melabat bin ol agri gija blanga minbala garra wek garram ola Jintail pipul en olabat garra wek garram ola Juwish pipul .
43019023	Description	Wal wen detlot solja bin neilimap Jisas langa det kros , fobala solja bin gajim ol im klos , en deibin kadimat miselp detlot klos blanga im . Bat deibin gembul blanga det longwan shet blanga im , dumaji deibin meigim det shet garram wanbala matiriyal speshalwei ,
45002021	Sin	Wal yumob dalim mi na . Yumob titjimbat najalot pipul . Bat wotfo yumob kaan lenimbat yumob ronselp ? Wotfo yumob dalimbat najalot pipul nomo blanga stilimbat enijing en yumob stilimbat ?
46006019	Faith	Wal yumob garra gowei brom detkain nogudbala ting weya pipul oldei silipsilip gija , dumaji yumob bodi jidan jis laiga serramoni pleis blanga det Holi Spirit . God bin gibit yumob det Holi Spirit , en im jidan insaid langa yumob . Bat maitbi yumob nomo sabi yumob jidan jis laiga serramoni pleis blanga im . Yu si ? Yumob nomo blanga yumob ronselp .
47005014	Grace	Yu si ? Mi dumbat det wek dumaji Jisas Krais laigim mi , en ai sabi imbin dai blanga ebribodi , en ola pipul hu bilib langa im bin joinin langa im weya imbin dai .
58003001	Faith	Wal main Kristjan braja olabat , God bin pikimat yumob , en yumob garra oldei jinggabat Jisas , dumaji God bin jandim im langa wi , en imbin meigim im jidan boswan haibala serramonimen blanga det nyubalawei weya wi bilib .
44020035	Recommendation	En wen aibin wek adbala lagijat , aibin shoum yumob hau blanga album ola po pipul , dumaji wi garra oldei jinggabat wanim Jisas det boswan bin tok . ‘ Wen sambodi gibit yu enijing , yu garra gudbinji . Bat wen yu gibit enijing langa sambodi , yu garra gudbinji brabliwei . ’ ” Lagijat na Pol bin tok langa detlot tjetj lidamob .
58013004	Recommendation	En yumob garra tridim det lowa blanga merrit raitwei , en ebri hasbin en waif garra jidan trubala langa dubala selp , dumaji God garra panishim det hasbin hu silip garram naja men waif en det waif hu silip garram naja gel hasbin , en im garra panishim detlot singulwan pipul hu silipsilipbat garram enibodi du .
43020005	Description	en imbin jukdan blanga luk insaid langa det keib , en imbin luk detlot bendij weya deibin repdimap det bodi blanga Jisas . Bat im nomo bin gowin insaid .
66016018	Description	Brom deya laitining bin kamat ebriweya en thanda bin rorring . Imbin meigim brabli laudwan nois , en det graun bin sheik nomo lilbit . Imbin sheik en sheik en sheik detmatj . Det graun neba bin sheik lagijat bifo , najing .
66019010	Faith	Wal wen det einjul bin tok langa mi lagijat , aibin buldan langa graun rait langa im fut blanga weship im . Bat imbin tok , “ Yu nomo lagijat ! Mi wekinmen jis laik yu en yu braja olabat , en jis laik ol detlot pipul hu bulurrum det gudnyus blanga Jisas Krais brabliwei . Yu garra buldan en weship oni God . Yu garra gibit theingks langa im , nomo langa mi , dumaji det Spirit blanga God na bin dalimbat ola speshalwan mesinja det gudnyus blanga Jisas . ”
46002010	Grace	Bat God bin shoum wi det plen blanga im garram im Holi Spirit . Wal yumob jinggabat na . Nobodi sabi wanim enibodi jinggabat langa im main . Oni det spirit blanga im sabi wanim im jinggabat . En im seimwei blanga God . Oni det Holi Spirit blanga im sabi wanim im jinggabat . Oni im na sabi det plen blanga God .
50002029	Recommendation	Wal wen im kaman langa yumob , yumob garra welkam im gudbinjiwei , en yumob garra gibit theingks langa Jisas Krais det bos blanga wi ,
51003020	Recommendation	Wal ol yumob biginini , yumob garra oldei teiknodis langa yumob dedi en mami , dumaji wen yumob lisin langa yumob dedi en mami , im meigim Jisas Krais det bos blanga wi gudbinji .
47001012	Faith	Wal melabat brabli gudbinji , dumaji det filing blanga melabat shoum melabat trubala melabat bin oldei jidan gudbalawei jis laik weya God bin wandim melabat blanga jidan . En det filing blanga melabat shoum melabat trubala melabat bin oldei tridim yumob brabli gudbalawei jis laik weya God bin wandim melabat blanga dum . Melabat nomo bin trikim yumob en dum nogudbala ting langa yumob . Yumob sabi ? Melabat nomo bulurrum det wei blanga dijan wel hau pipul oldei jinggabat . Melabat oldei bulurrum det wei blanga God weya im oldei brabli kainbala langa melabat .
43014021	Faith	“ Wal ol detlot pipul hu sabi det wed main en duwit langa detlot wed , olabat na laigim mi , en main Dedi laigim detlot pipul hu laigim mi , en ai laigim olabat du , en ai garra shoum miselp langa olabat . ” Lagijat na Jisas bin tok .
51002023	Sin	en dei dalim yu blanga dum olkain ting langa yu bodi geman blanga meigim miselp lobala , en dei dalim yu blanga weship langa ola einjul . En pipul reken detkain lowa na brabli gudwan . Bat detkain lowa nomo gudwan , dumaji yu ronwan bodi oldei wandi dum olkain nogudbala ting , en detkain lowa kaan meigim yu jidan bos blanga det bodi blanga yu .
64001006	Recommendation	Wal wen detlot braja blanga yunmi bin kaman iya , deibin dalimbat ola Kristjan pipul iya langa dijan tjetj yubin laigim olabat detmatj .
55002023	Recommendation	Yu kaan joinin langa enikain agamin blanga olkain siliwan stori , dumaji yu sabi detkain agamin oldei meigim pipul fait gija .
47003018	Faith	Yumob sabi na ? Wi sabi hu Jisas Krais , dumaji det Holi Spirit bin opinim det main blanga wi , en imbin meigim wi sabi . En det Holi Spirit jidan bos blanga wi , en lilbitlilbit ebridei im tjeinjimbat wi blanga meigim wi jidan seimwei laik Jisas Krais mowa en mowa ebridei .
58009014	Grace	En if det buligi blad en gout blad bin meigim enibodi fri atsaidwei , wal det blad blanga Jisas bin dum mowa . Thru det olagijawan Spirit blanga God , Jisas bin gibit miselp jis laiga brabliwan sekrifais ofring langa God , en det blad blanga im garra meigim wi fri insaid langa wi hat brom ol detkain ting weya kaan meigim wi jidan laibala . Det blad im meigim wi fri blanga wek blanga det laibalawan God .
44011017	Grace	Yumob sabi na ? God bin gibit detlot Jintail pipul det seimwan ting weya imbin gibit langa wi wen wibin bilib langa Jisas Krais det boswan . Wal ai kaan reken miselp en trai en stapam God blanga dum wanim im wandim . ” Lagijat na Pida bin tok langa detlot mishanri olabat .
49004030	Faith	en wen wi tok , wi nomo wandi meigim det Holi Spirit nogudbinji , dumaji God bin pudum im mak langa wi weya imbin gibit wi det Holi Spirit , en det Holi Spirit na shoum wi trubala God garra meigim wi brabli fri langa det dei wen Jisas garra kambek .
66003003	Recommendation	Yu jinggabat wanim God bin gibit langa yu . En yu jinggabat det gudnyus weya yubin irrim . Yu garra lisin langa tharran wed , en yu garra tenim miselp brom yu nogudbalawei . If yu kaan gidap , wal ai garra kaman langa yu jis laiga stilinbala . Yu kaan sabi wotaim ai garra kaman langa yu lagijat .
62003007	Recommendation	Wal main biginini olabat , yumob nomo wandi larram enibodi dalimbat yumob laiya blanga dijan wed weya ai garra dalim yumob . En iya na det wed . Detlot pipul hu oldei dumbat gudbala ting , olabat na gudbala jis laik Jisas Krais im gudbala .
62004001	Recommendation	Main gudfren olabat , yumob kaan bilib langa enibodi wen im reken im garram det Holi Spirit . Yumob garra testim im basdam blanga faindat if det spirit weya im garram bin kaman brom God , dumaji loda laiyinwan titja bin go ebriweya langa dijan wel .
44013038	Grace	“ Wal main kantrimen olabat , minbala wandim yumob garra sabi oni thru Jisas na God gin larramgo yumob fri brom yumob nogudbalawei .
50003001	Recommendation	Wal main braja olabat , ai garra dalim yumob wanmo ting . Yumob garra oldei gudbinji , dumaji yumob bin joinap garram Jisas Krais det bos blanga wi . Wal nomeda aibin raidimdan dijan wed langa yumob bifo , bat stil ai garra dalimbat yumob dijan wed igin . Ai kaan nokap blanga dalimbat yumob , dumaji im mobeda blanga yumob if ai rimaindimbat yumob blanga wotjim miselp .
46011034	Recommendation	En if enibodi jidan hanggribala , wal im garra dagat daga langa im ron kemp basdam , dumaji wen yumob majurrumap miselp blanga abum det seikridwan daga , yumob nomo wandim God garra gitwail langa yumob weya yumob dagat det daga en dringgim det wain nogudbalawei . Wal ai garra tok mowa langa yumob blanga ol dislot ting bambai wen mi kaman deya langa yumob .
43018031	Description	Wal Pailat bin dalim olabat , “ Wal yumob lafta deigim im en kotim im garram yumob ron lowa . ” Bat detlot kaunsalamob bin dalim im , “ Nomo . Melabat wandim yu garra kotim im , dumaji det Roman lowa nomo larram melabat kilim enibodi ded . ”
46012031	Faith	Wal aibin dalim yumob im rait blanga wandim detlot speshalwan pawa weya det Holi Spirit oldei gibit langa wi . Bat ai garra dalim yumob blanga det mobedawan wei na .
58007026	Description	Yumob sabi na ? Jisas na det boswan haibala serramonimen hu oldei lukaftumbat wi . Im brabli gudbala , en im nomo garram eni folt , en im nomo bin dum eni nogudbala ting . God bin kadimat im brom ola nogudbala pipul , en imbin meigim im jidan haibala langa hebin .
50004013	Faith	Ai gin jidan eniwei , dumaji Jisas Krais oldei meigim mi jidan strongbala .
52004003	Recommendation	God im wandim yumob blanga jidan brabli gudwei en nomo silipsilipbat nogudbalawei garram enibodi ,
51004002	Recommendation	Wal ol yumob Kristjan pipul , yumob garra oldei kipgon prei . En wen yumob prei , yumob garra oldei jinggabat gudwei , en yumob garra oldei gibit theingks langa God .
44007029	Description	Wal wen Mosis bin irrim det men tok lagijat , imbin bradin , en imbin ranawei brom det kantri , en imbin go en jidan langa det najawan kantri gulum Midiyan , en deya na imbin merrit , en imbin abum dubala san .
46011007	Description	Bat ola men kaan werrimon olabat het langa sebis , dumaji God bin meigim men blanga jidan bos jis laik im jidan bos , en ola men shoum wi wotkain God .
51003015	Faith	Wal Jisas Krais na garra meigim yumob jidan gudbalawei mijamet . En yumob garra larram im shoum yumob wanim yumob garra dum , dumaji God bin pikimat yumob blanga jidan wanbala en blanga jidan gudbalawei . Wal yumob garra oldei gibit theingks langa God ,
58002010	Grace	Wal God bin meigim ebrijing , en ebrijing jidan blanga im , en imbin dum rait ting wen imbin meigim Jisas go thru langa det trabul blanga meigim Jisas sabi det wei wulijim im garra meigim loda pipul jidan haibala jis laik im . En Jisas na bin meigim det wei langa God blanga seibum im ron pipul olabat ,
59004001	Sin	Wal yumob dalim mi na . Wotfo yumob oldei agamin en faidabat ? Ai dalim yumob wotfo . Ol yumob Kristjan pipul oldei agamin en faidabat , dumaji yumob oldei jinggabat yumob ronselp blanga meigim miselp sedisfaid langa yumob ron bodi . Blanga tharran na yumob oldei faidabat .
46005001	Sin	Wal aibin irrim brabli nogudwan stori blanga yumob Kristjan pipul deya langa Korinth . Ola odinri pipul nomo dum detkain nogudbala ting weya aibin irrim hepin langa yumob . Aibin irrim wan men deya bin merrit langa det sekan waif blanga im ronwan dedi .
46010013	Faith	Ebrijing weya temtimbat yumob oldei temtimbat ebribodi du , en God oldei album wi jis laik weya imbin pramisim wi , en im kaan larram enijing mowa strongbala langa wi temtim wi . En wen enijing temtim wi , God oldei gibit wi pawa en meigim wei blanga wi blanga go thru langa det trabul .
44020029	Violence	en ai sabi afta wen ai gowei , sambala nogudbala pipul garra kaman , en dei garra deigidawei sambala bilibamob brom yumob .
53001004	Faith	En melabat oldei dalimbat ola najalot Kristjan pipul blanga yumob du . Loda pipul oldei gibit yumob adtaim , en yumob oldei abum loda trabul . Bat yumob nomo slekbek . Yumob oldei kipgon trastimbat Jisas Krais olawei . En blanga tharran na melabat oldei dalimbat ola najalot Kristjan pipul .
62004012	Faith	En nomeda nobodi bin luk God , bat stil if wi laigim gija , wal im jidan joinap garram wi , en tharran na shoum wi im laigim wi brabliwei ,
48001001	Description	Orait , mi na Pol , en mi jidan speshalwan mishanri . Bat mi nomo speshalwan mishanri dumaji men bin pikimat mi . Nomo . Nobodi bin meigim mi jidan speshalwan mishanri . Oni Jisas Krais en God det dedi blanga wi hubin meigim im gidap laibala brom dedbala bin meigim mi jidan speshalwan mishanri .
58012003	Recommendation	Wal yumob jinggabat wanim bin hepin langa Jisas . Nomeda ol detlot nogudbala pipul bin tridim im brabli nogudbalawei , bat stil im nomo bin larram olabat stapam im . En yumob garra lagijat du . Yumob kaan larram enibodi meigim yumob nogudbinji en meigim yumob gibap .
45006005	Faith	Yu si ? Wen wibin joinap garra Jisas Krais , wibin dai mijamet garram im , en wibin gidap laibala mijamet garram im du .
45015010	Recommendation	En langa oltestaman im tok , “ Ol yumob Jintail pipul , yumob garra gibit theingks langa God garram im pipul olabat . ”
54004001	Sin	Wal det Holi Spirit im dalim wi streidat wanim garra hepin bifo Jisas garra kambek . Im dalim wi sambala pipul garra stap bulurrumbat det wed weya wi bilib , en dei garra bulurrumbat olkain laiyawan spirit , en dei garra bilib langa det wed weya ola dibuldibul dalimbat olabat .
56003001	Recommendation	Wal yu garra rimaindim ola Kristjan pipul deya langa det kantri blanga lisin langa ola gabman en langa ola bos deya langa det pleis , en dei garra duwit langa olabat , en dei garra oldei jidan redi blanga dum gudbala ting olataim .
61003005	Sin	Wal detkain pipul sabi God bin meigim ebrijing garram im wed . Bat dei nomo wandi teiknodis langa det wed blanga im . Longtaim wen God bin meigim ebrijing , im nomo bin meigim ebrijing garram im bingga . Imbin meigim ebrijing garram im wed . Imbin tok en ola skai bin kamat , en afta imbin tok igin , en ola graun bin kamat brom det woda en kadimat det woda ,
60003018	Grace	Yumob sabi ? Det gudbala men bin dai blanga ola nogudbala pipul , en imbin dai blanga meigim wei blanga wi blanga go langa God . Deibin kilim im bodi ded . Bat det spirit blanga im bin jidan laibala ,
61002021	Sin	Im mobeda if im nomo bina sabi det raitwei blanga jidan , dumaji im brabli nogud blanga im if im sabi det trubalawei en afta im tenawei brom det seikridwan wed weya God bin gibit langa im .
53003006	Recommendation	Wal main braja olabat , Jisas Krais det bos blanga wi bin meigim melabat bos blanga yumob . En melabat dalim yumob nomo blanga joinin langa eni Kristjan pipul hu oldei jidan leisibala . Yumob kaan joinin langa detlot pipul hu nomo duwit langa det wed weya melabat bin gibit olabat .
45005012	Sin	Wal wi sabi longtaim wen God bin meigim dijan wel , ebrijing bin gudbala . Bat det men neim Edam bin dum nogudbala ting , en imbin dai , dumaji imbin dum det nogudbala ting . En blanga tharran na ebribodi garra dai , dumaji ebribodi dumbat nogudbala ting .
58011033	Faith	Dumaji deibin bilib , wal deibin fait langa ola strongbala ami , en deibin oldei bidim olabat , en deibin oldei dum ebrijing raitwei , en deibin gedim wanim God bin pramis . Wal yumob sabi wanim bin hepin langa ol detlot pipul hubin bilib . Wen detlot nogudbala pipul bin oldei tjakam olabat langa laiyan , det laiyan nomo bin kilim olabat ,
47004009	Faith	En nomeda melabat oldei abum loda bedfren , bat stil melabat oldei abum gudfren . En nomeda loda pipul oldei ardim melabat , bat stil dei kaan kilim melabat ded .
59004004	Sin	Wal ol yumob pipul reken miselp Kristjan . Bat yumob nomo bulurrum God brabliwei , dumaji yumob laigim ola enijing langa dijan wel . En if yumob laigim ola enijing langa dijan wel , wal yumob meigim miselp bedfren langa God .
44016006	Description	Brom deya Pol bin wandi go langa det kantri gulum Eisha , en dalimbat det gudnyus langa ola pipul deya . Bat det Holi Spirit nomo bin larram im go deya , en Pol en im wekinmen dubala bin lafta go langa det dubala kantri gulum Frijiya en Galeisha ,
45010006	Faith	Wal yumob jinggabat det nyubalawei weya God meigim pipul jidan raitwei langa im . Nobodi kaan jinggabat , ‘ Sambodi garra gowap langa hebin en gedim Jisas Krais en bringimap im iya langa mi blanga shoum mi det trubalawei . ’
66016002	Violence	Brom deya det feswan einjul bin go , en imbin spilimat im dish langa graun na , en olkain boil bin kamat langa detlot nogudbala pipul hubin abum det namba bren blanga det enimul . Detlot boil bin kamat langa ol detlot pipul hubin buldan en weship langa det sheip blanga det enimul .
66005008	Description	en wen imbin gajim det peipa , detlot fobala najakain enimul en detlot olmen bin ol nildan langa graun lida langa det yangwan ship . Deibin ol abum gita gulum hap , en deibin ol abum bigwan goldinwan dish du . En detlot dish bin brabli ful garram gudsmelwan medisin . Bat detlot gudsmelwan medisin bin ola preya brom ola Kristjan pipul .
62005001	Faith	Wal detlot pipul hu tok Jisas na det boswan gulum Masaiya , olabat na biginini blanga God . En enibodi hu laigim det dediwan laigim im biginini olabat du .
48005026	Recommendation	En wen im jidan bos blanga wi , wal wi kaan laigimbat miselp en reken miselp , en wi kaan jelas gija du .
54005001	Recommendation	Wal Timathi , yu kaan tok langa ola olmen rafwei . Yu garra tok langa olabat jis laik olabat jidan dedi blanga yu , en yu garra tridim ola yangmen jis laik olabat jidan braja blanga yu ,
60002012	Recommendation	Yumob garra jidan brabli gudbalawei wulijim ola najalot pipul garra luk yumob brabli gudbala , en nomeda olabat tok laiyawei en tok yumob dumbat olkain nogudbala ting , bat stil dei garra jinggabat detlot gudbala ting weya yumob bin oldei dumbat , en blanga tharran na dei garra preisim God langa det laswan dei weya God garra kaman .
50003006	Sin	en aibin oldei meigim trabul blanga ola Juwish pipul hubin bulurrum Jisas Krais , dumaji aibin laigim det Juwish lowa brabli , en aibin brabli gudbala men langa det lowa , dumaji ai nomo bin abum eni folt .
43004052	Description	Wal det gabman bos bin askim detlot wekinmen blanga im wotaim det siknis bin gowei brom im san , en detlot wekinmen bin tok , “ Det siknis bin gowei brom im yestadei aftanun afta dina . ”
43019031	Violence	Wal detlot haibala serramonimen bin go langa Pailat , en deibin askim im blanga larram detlot solja breigim ola leig blanga detlot thribala men langa detlot kros blanga meigim olabat dai kwikbala . En deibin askim im blanga larram olabat deigimat detlot bodi brom detlot kros du . Deibin askim Pailat lagijat , dumaji imbin Fraidei , en det neks dei bin det brabli seikridwan Sebathdei blanga det Pasoba Serramoni , en dei nomo bin wandim detlot bodi blanga detlot thribala men heinginap langa detlot kros langa det Sebathdei .
43019012	Description	Wen Pailat bin irrim Jisas tok lagijat , imbin trai en faindim wei blanga larramgo Jisas fri . Bat wen imbin gobek atsaid langa detlot pipul , deibin jingat langa im , “ If enibodi reken miselp im king , wal im meigim miselp enami blanga Sisa det king blanga dijan kantri . En if yu larramgo Jisas fri , wal yu nomo fren blanga Sisa det king blanga dijan kantri . ”
43014001	Faith	Wal Jisas bin dalim im wekinmen olabat na , “ Yumob nomo wandi bradin en nogudbinji . Yumob garra trastim God ,
50001028	Faith	Wal ai sabi yumob bilib langa Jisas Krais . En ai sabi sambala pipul nomo laigim yumob dumaji yumob bilib langa im . Bat yumob kaan bradin blanga detlot pipul . Yumob garra oldei jidan strongbala , en wen detlot pipul luk yumob jidan lagijat , dei garra sabi dei kaan bidim yumob , en dei garra sabi God na garra meigim yumob win .
43015016	Grace	“ Wal yumob nomo bin pikimat mi . Aibin pikimat yumob . En aibin pikimat yumob blanga go en dum detlot gudbala ting weya main Dedi wandim yumob blanga dum , en ol detlot enijing weya yumob dum garra jidan olagijawan . En wen yumob dum detlot gudbala ting , main Dedi garra gibit yumob enijing weya yumob askim im langa main neim .
58011004	Faith	Dumaji Eibul bin bilib , imbin gibit gudwan ofring langa God , en det ofring bin mobedawan langa det ofring blanga im braja Kein . En dumaji imbin bilib lagijat , wal God bin laigim det ofring , en imbin gulum im gudbala men . En dumaji imbin bilib lagijat , nomeda imbin dai , bat stil im shoum wi det gudbalawei blanga bilib .
46004001	Recommendation	Wal wen yumob jinggabat mi en Apalas en Pida , yumob kaan jinggabat melabat jidan haibala men . Yumob garra jinggabat melabat wekinmen blanga Jisas Krais , en yumob garra jinggabat melabat jidan bos blanga detlot wed blanga God weya imbin oldei blandimbat bifo .
66006013	Description	Ola sta bin buldan brom top raidap langa graun jis laik weya bigbala win blowimbat ola tri en ola kukwan daga buldan langa graun .
46010014	Recommendation	Wal main gudfren olabat , yumob garra libum ola drimin sheip .
45012021	Recommendation	Yumob sabi na ? Yumob kaan larram ola nogudbala ting bidim yumob . Nomo . Yumob garra bidim ola nogudbala ting garram ola gudbala ting .
55002014	Recommendation	Wal Timathi , yu garra kipgon meigimbat ol detlot pipul deya jinggabat ol dislot ting weya mi dalimbat yu , en yu garra rimaindimbat olabat , God im lukinatbat olabat , en yu garra gibit olabat strongwan woning en dalim olabat nomo blanga agamin gija blanga olkain wed , dumaji detkain ting na kaan album enibodi , en wen enibodi irrim Kristjan pipul agamin gija , det ting im deigidawei det sambodi brom God .
59004008	Recommendation	En if yumob wandim God garra kaman en jidan garram yumob , wal yumob garra bulurrum im , en afta im garra kaman langa yumob . Wal ol yumob Kristjan pipul garra stap dumbat ola nogudbala ting . Yumob oldei jinggabat dubalawei en yumob garra tenim miselp brom detkain en jinggabat oni wanwei .
59002009	Sin	Bat if yumob kadimat enibodi wen yumob luk langa im atsaidwei , wal yumob dum nogudbala ting deya , dumaji det lowa bin kamdan langa yumob , en yumob bin breigim det lowa , en tharran na shoum yumob bin dum rong .
52004007	Grace	God nomo bin jingat langa wi blanga meigim wi jidan nogudbalawei . Imbin jingat langa wi blanga meigim wi jidan brabli gudbalawei ,
45001018	Sin	Wal sambala pipul oldei dumbat olkain nogudbala ting , en detlot nogudbala ting na stapam det trubala wed blanga God , en God im brabli wail langa ol detlot nogudbala ting weya pipul dumbat , en wi gin luk det panishmen blanga olabat weya God jandim brom hebin .
62004007	Faith	Main gudfren olabat , wi garra laigim gija , dumaji God na meigim wi laigim gija . En detlot pipul hu laigim olabat braja olabat jidan biginini blanga God , en dei sabi God .
62002009	Sin	Yumob sabi ? Det wed im tok if enibodi reken im jidan langa det lait , en seimtaim im nomo laigim im braja , wal im nomo jidan langa det lait . Im jidan langa det dakbala .
60004014	Grace	Yumob sabi ? If enibodi tok nogudbalawei langa yumob , dumaji yumob bulurrum Jisas Krais , wal yumob garra gudbinji , dumaji det Holi Spirit blanga God jidan insaid langa yumob , en im na det brabli haibalawan Spirit .
44021019	Grace	En Pol bin tok gudei langa olabat , en imbin dalim olabat ebrijing weya God bin dumbat garram im langa detlot Jintail pipul ,
43008046	Sin	“ Wal yumob dalim mi na . Hu iya langa yumob bin luk mi dum nogudbala ting ? Nobodi . Wal wotfo yumob kaan bilib det trubala wed weya mi dalimbat yumob ?
58010017	Grace	En det boswan bin tok im kaan jinggabat enimo detlot nogudbala ting weya detlot pipul bin dumbat , en im kaan jinggabat enimo det nogudbalawei weya deibin oldei bulurrum . ” Lagijat na det Holi Spirit bin tok .
46001005	Grace	Yu si ? Yumob bin joinap garram Jisas Krais , en blanga tharran na God bin meigim yumob jidan brabli ritjwan . Bat mi nomo toktok blanga jidan ritjwan atsaidwei . Mi toktok blanga jidan ritjwan insaidwei . Yumob sabi ? Yumob brabli ritjwan , dumaji yumob sabi det wed blanga God brabliwei , en yumob sabi toktok blanga det wed gudbalawei du .
45015030	Recommendation	Wal main braja olabat , wi ol bilib langa Jisas Krais det bos blanga wi , en det Holi Spirit meigim wi laigim gija . En blanga tharran na mi askim yumob blanga joinin garram mi en prei blanga mi brabliwei blanga dijan wek weya ai garra dumbat .
43007020	Violence	Wal wen Jisas bin tok lagijat , ol detlot pipul deya bin tok , “ Nobodi wandi kilim yu ! Wotfo yu tok lagijat ? Maitbi yu garram nogudwan spirit insaid langa yu . ”
45003025	Grace	God bin gibit im jis laiga sekrifais ofring blanga pei blanga ola nogudbala ting weya wibin dumbat , en wi bilib Jisas Krais bin weistim im blad blanga wi en blanga tharran na God bin larramgo wi fri . Wal God bin gibit Jisas Krais blanga pei blanga ol detlot nogudbala ting blanga shoum wi im rait , dumaji longtaim bifo Jisas Krais bin kaman , wen pipul bin oldei dumbat nogudbala ting , God nomo bin oldei jinggabat wanim deibin oldei dumbat . Imbin oldei gibit olabat taim .
43018018	Description	Wal imbin brabli kol det nait , en ola blijiman en wekinmen blanga det kemp bin abum faiya deya , en deibin ol jandapbat gulijap langa det faiya blanga womim miselp . En Pida bin go langa det faiya , en imbin jandapbat deya garram olabat blanga womim miselp du .
49006011	Recommendation	en yumob garra yusum ola ting weya God oldei gibit langa yumob blanga bidim det boswan dibuldibul en ola nogudwan trik blanga im .
43013037	Faith	Wal Saiman Pida bin dalim im , “ Bos , wotfo ai kaan bulurrum yu tudei ? Nomeda ai garra dai , bat stil mi redi blanga bulurrum yu . ”
50004007	Faith	en God garra meigim yumob jidan gudbalawei . Wi nomo sabi brabliwei hau im meigim wi jidan gudbalawei . Bat im kaan larram enijing ardim wi insaid langa wi hat en main , dumaji wibin joinap garram Jisas Krais .
59003009	Faith	Wi yusum det tang blanga gibit theingks langa God det bos blanga wi en det dedi blanga wi . En wi yusum det tang blanga sweya en mokimbat wi braja en sista olabat du . Garram det seimwan maus wi gibit theingks en wi sweyasweyabat . Wal tharran im nogud , en wi nomo wandi dum lagijat , dumaji God bin meigim wi holot laik im .
46005010	Sin	Wal wen aibin tok “ nogudbala pipul ” , maitbi yumob bin reken aibin tok blanga ol detlot odinri pipul hu oldei silipsilip gija en jidan gridibala en stilimbat enijing en weshipbat olkain drimin . Bat ai nomo bin tok blanga detlot odinri pipul , dumaji if ai bina dalim yumob nomo blanga tok langa detlot odinri pipul , wal yumob bina lafta gowei brom dijan wel blanga gidawei brom detlot pipul . Yu si ? Aibin tok blanga Kristjan pipul .
44026009	Sin	“ Basdam ai nomo bin bilib langa det nyubalawei , en deya langa Jerusalem aibin trai adbala blanga stapam det stori blanga det men neim Jisas hubin kaman brom Nesareth . Aibin oldei gedim oda brom detlot haibala serramonimen , en aibin oldei pudumbat loda pipul hubin bulurrum God langa jeilhaus , en wen deibin wandi kilim detkain ded , aibin oldei agri .
61002014	Sin	en wen dei oldei luk eni gel , dei wandim det gel , dumaji dei kaan sedisfaid blanga dumbat detkain nogudbala ting , en dei oldei switinimapbat detlot pipul hu nomo bilib strongbalawei , en dei oldei deigidawei olabat , dumaji detlot laiyawan titja olabat brabli gridibala , en dei sabi hau blanga meigim miselp sedisfaid garram det gridibala filing blanga olabat .
43010012	Description	Mi nomo wulijim det wekinmen weya dei oldei peiyim im blanga lukaftumbat ola ship . Wen detkain wekinmen luk det jigiwan dog kaman , im nomo jinggabat detlot ship , dumaji im oni wekinmen , en im oldei ranawei en larram det jigiwan dog gajulum detlot ship en meigim olabat go ebriweya .
59001019	Recommendation	Wal main braja en sista olabat , yumob jinggabat na . Yumob kaan tok streidawei .
46009014	Recommendation	Wal seimwei lagijat na Jisas Krais det bos blanga wi bin dalim wi detlot pipul hu spredimatbat det gudnyus garra gedimbat olabat daga brom det wek weya dei dumbat .
43012046	Grace	En aibin kaman iya langa dijan wel jis laiga lait wulijim detlot pipul hu bilib langa mi kaan kipgon jidanbat langa dakbala .
43005014	Description	Wal afta na Jisas bin faindim det men langa det Serramoni Pleis , en imbin dalim im , “ Yu luk . Yu gudbala na . Wal yu garra stap dumbat nogudbala ting . Bambai samting mowa nogud hepin langa yu . ”
46016014	Recommendation	En ebrijing weya yumob dumbat , yumob garra dum brabliwei , dumaji yumob laigim God en ola pipul olabat .
43014015	Recommendation	If yumob laigim mi brabliwei , wal yumob garra duwit langa ol detlot wed main ,
58012025	Recommendation	Wal yumob garra meiksho yumob nomo jadimap miselp irriwol langa God wen im tok langa yumob . Longtaim wen imbin gibit ol detlot Isreil pipul woning iya langa dijan kantri , imbin oldei panishim olabat wen deibin oldei jadimap miselp irriwol langa im . En if imbin lagijat langa olabat , wal wanim garra hepin langa wi if wi tenim miselp brom im wen imbin gibit wi woning brom hebin ?
48004008	Sin	Basdam yumob nomo bin sabi God , en yumob bin jidan wekinmen blanga ol detlot ting weya dei gulum drimin . Bat detlot ting nomo trubalawan .
44003026	Grace	En blanga tharran na God bin pikimat det speshalwan wekinmen blanga im neim Jisas , en imbin jandim im langa yumob basdam blanga meigim yumob tenim miselp brom ola nogudbalawei blanga yumob en blanga meigim yumob jidan brabli gudbinjiwei . ” Lagijat na Pida bin tok langa ol detlot pipul .
44010039	Violence	Melabat bin luk ebrijing weya imbin dumbat deya langa det kantri blanga ola Isreil pipul en langa Jerusalem . Detlot Isreil pipul bin neilimap im langa tri , en deibin kilim im ded .
46001010	Recommendation	Wal main braja olabat , yumob irrim mi na . Jisas Krais det bos blanga wi bin gibit mi det rait blanga tok blanga im , en ai dalim yumob . Yumob garra jidan garram wanbala main en tok wanwei , en yumob kaan kadimat miselp en meigimbat miselp difrin .
51001021	Sin	Basdam yumob bin jidan longwei brom God , en yumob bin jidan enami blanga im , dumaji yumob bin oldei dumbat en jinggabat olkain nogudbala ting .
55002022	Recommendation	Wal yu garra libum ol detlot nogudbala ting weya detlot yangbala pipul oldei wandimbat , en yu garra lafta trai en jidan raitwei , en bilib brabliwei , en yu garra laigim ola pipul brabliwei , en jidan gudbalawei garram ol detlot pipul hu jingat langa God garram det trubalawan filing insaid langa olabat hat .
51003001	Faith	Yu si ? Yumob garra oldei jinggabat en wandim detlot gudbala ting deya langa hebin , dumaji yumob bin gidap laibala garram Jisas Krais , en im jidan deya na raidensaid langa God .
66008007	Violence	Det feswan einjul bin blowim im longwan wisul na , en wen det longwan wisul bin jingat , ola heilstom en faiya bin miksimap miselp garram blad , en sambodi bin spilim det faiya ting langa dijan kantri , en imbin barnimap sambala kantri en sambala tri , en imbin barnimap sambala grinwan gras .
66011017	Faith	“ God , yu brabli haibala , en yu brabli strongbala du . Oni yu na bos , en oni yu na bin jidan basdam . Melabat gibit theingks langa yu , dumaji yubin stat meigimbat detlot pipul lisin langa yu garram yu pawa na .
43004010	Grace	Wal Jisas bin tok , “ God wandi gibit yu samting . Bat yu nomo sabi . En yu nomo sabi hu askimbat yu blanga woda . En if yu bina sabi , wal yu bina askim mi blanga gibit yu woda , en ai bina gibit yu brabli gudwan woda . ”
51003004	Grace	Jisas Krais na det laif blanga wi . En wen im garra kambek , det taim na wi garra jidan garram im garram det brabli shainiwan lait blanga im .
43020031	Faith	Oni lilbit aibin pudumdan . En aibin raidimdan detlot stori blanga meigim yu bilib Jisas Krais na det boswan gulum Masaiya , det san blanga God . En if yu bilib langa im , wal yu garra abum det olagijawan laif , en yu garra jidan garram im olagijawan .
62004006	Faith	Bat wi blanga God . En detlot pipul hu sabi God lisin langa wi . Bat detlot pipul hu nomo blanga God nomo lisin langa wi . Yumob sabi na ? If enibodi lisin langa det wed blanga God weya wi tok , wal im garram det Holi Spirit weya oldei tok trubalawei . Bat if im nomo lisin langa det wed blanga God weya wi tok , wal im garram det laiyinwan spirit insaid langa im .
65001012	Description	Wal wen yumob Kristjan pipul majurrumap miselp wanmob blanga dagadagat daga , en wen detlot nogudbala pipul kaman deya langa yumob , dei meigim det sebis nogudwan , en dei oni jinggabat olabat ronselp olataim . Wal detlot pipul jidan emtiwan insaid nomo garram gudwan spirit . Dei jis laik laitwan klaud nomo garram eni rein weya det win kipgon blowimbat det klaud ebriweya . Dei jis laik tri weya im nomo garram eni daga . Dei jis laik draiwan tri weya deibin pulumat brom graun .
44005015	Description	Wal ola pipul deya langa Jerusalem bin luk ol detlot ting weya detlot speshalwan mishanri bin dumbat , en deibin deigim ola sikbala pipul en libum olabat eniwei langa roud garram olabat sweig wulijim wen det speshalwan mishanri neim Pida garra wokpas , det shedo blanga im garra tatjim olabat en meigim olabat gudwan .
49006016	Faith	En yumob garra oldei bilib brabliwei en nomo larram enijing brom det boswan dibuldibul tatjim yu jis laik det solja weya im yusum det shild blanga stapam enijing weya det enami tjakambat langa im .
51003023	Recommendation	En ebrijing weya yumob dum , yumob garra dum brabliwei jis laik yumob wek blanga Jisas Krais ,
58012016	Recommendation	Wal yumob garra meiksho yumob nomo silipsilipbat garram enibodi en dumbat ol detkain nogudbala ting . Yumob garra oldei jinggabat God . Yumob kaan jidan seimwei laik det men neim Isau . Im nomo bin jinggabat God . Oni fo daga imbin jinggabat , en imbin gibit im lilwan braja det pleis blanga im weya im bina teikoba ola enijing brom dubala dedi .
43018040	Sin	Detlot pipul nomo bin wandim Pailat blanga larramgo Jisas fri . Deibin wandim im blanga larramgo det stilinbala men neim Barebas . En deibin ol jingat mijamet langa Pailat , “ Nomo . Melabat nomo wandim Jisas . Melabat wandim Barebas . ”
55003004	Sin	en dei kaan jidan trubala langa enibodi , en dei garra dumbat olkain silibala ting en nomo jinggabat wanim olabat dumbat , en dei garra oldei reken dei sabi ebrijing , en dei garra laigim ol detlot nogudbala ting weya meigim olabat sedisfaid langa olabat bodi . Bat dei kaan laigim God .
50002009	Grace	Wal blanga tharran na God bin lidimap im en meigim im jidan brabli haibala langa hebin , en imbin gibit im neim , en det neim im mowa haibala langa enibodi neim .
61001016	Description	Wal wen melabat bin dalim yumob blanga Jisas Krais det bos blanga wi weya im garra kambek garram im pawa , melabat nomo bin dalimbat yumob laiyawan stori weya men bin meigimap . Nomo .
61003016	Sin	Imbin raidimbat bigmob leda , en imbin oldei tok det seimwan wed blanga God weya im wandi seibum yumob langa ol detlot leda weya imbin raidimbat . Bat sambala wed deya weya imbin raidimdan olabat lilbit rafwan blanga bulurrum , en detlot pipul hu nomo sabi enijing en nomo bilib brabliwei olabat oldei tenimran detlot wed weya Pol bin raidimdan . Wulijim dei oldei tenimran ola wed langa baibul , en blanga tharran na dei meigimbat trabul kaman langa olabat ronselp .
44014014	Description	Wal wen Banabas en Pol bin irrim wanim detlot pipul garra dum blanga dubala , dubala bin breigim dubala klos , dumaji dubala bin apset , en dubala bin ran langa midul langa detlot pipul , en dubala bin jinginat .
45015008	Faith	Wal ai dalim yumob . Jisas Krais bin meigim imselp wekinmen blanga detlot Juwish pipul blanga shoum olabat God im trubala . En imbin meigim imselp wekinmen blanga olabat blanga dum wanim God bin pramis langa olabat grengrenfathamob .
59001026	Sin	Wal if yumob tok yumob oldei bulurrumbat God , bat seimtaim yumob nomo hendulum yumob tang , wal najing . Yumob nomo bulurrum God . En if yumob tok enikain nogudbala ting , wal yumob oni dalimbat laiya .
43015020	Recommendation	“ Wal yumob garra jinggabat wanim aibin dalim yumob bifo , ‘ Nomo eni wekinmen haibala langa im bos . ’ Yumob sabi wanim mi tok ? If detlot pipul bin gibit mi trabul , en dei nomo bin duwit langa main wed , wal dei garra gibit yumob trabul , en dei kaan duwit langa yumob wed du .
43008031	Faith	En Jisas bin tok , “ If yumob bulurrum main wed en dum ebrijing weya mi tok , wal trubala yumob jidan main wekinmen olabat ,
44007011	Description	Bambai na ola daga bin ranat ebriweya langa det kantri en langa det najawan kantri gulum Keinan weya Josef femili olabat bin jidan , en ebribodi bin jidan hanggriwan , en detlot grengrenfatha blanga wi nomo bin faindim eni daga .
63001004	Faith	Wal det dedi blanga wi bin dalim wi blanga bulurrum det trubalawan wed blanga im . En mi brabli gudbinji , dumaji aibin irrim sambala pipul brom yumob bin kipgon bulurrumbat det trubalawan wed .
54005008	Faith	En if enibodi nomo lukaftumbat im kantrimen olabat , wal im rabishim det trubalawan wed weya wi bilib . En if im nomo lukaftumbat im ronwan femili olabat , wal im jidan mowa nogudwan langa detlot pipul hu nomo bilib langa Jisas Krais .
58010022	Faith	Wal blanga tharran na wi gin kaman gulijap langa God . Bat wen wi kaman langa im , wi garra kaman trubalawei , en wi garra bilib brabliwei , en wi garra meiksho det blad blanga Jisas bin meigim wi fri insaidwei , en wi garra meiksho det woda weya wibin beptais bin meigim wi klin langa wi laif atsaidwei .
48001023	Description	Deibin oni sabi det stori blanga mi weya najalot pipul bin oldei dalimbat olabat . Deibin oldei tok , “ Det men neim Pol bin oldei meigim trabul langa melabat , dumaji melabat bilib langa Jisas Krais . Bat im nomo wandi kilim en binijimap melabat na , dumaji im dalimbat det gudnyus . ” Lagijat na deibin oldei tok blanga mi .
44027034	Recommendation	Wal if yumob wandi jidan laibala , yumob garra dagadagat daga . Trubala ai dalim yumob . Nomo enijing garra ardim yumob . ”
66002003	Faith	En nomeda yubin abum bigwan trabul dumaji yubin bilib langa mi , bat stil yubin kipgon en nomo slekap .
56002002	Recommendation	Wal yu garra dalim ola olmen nomo blanga jidan drangginwan , dumaji dei garra lukaftum miselp en jinggabat streitbalawei , en dei garra bilib langa Jisas Krais brabli trubalawei , en dei garra laigim ola pipul brabliwei , en dei kaan gibap .
44017030	Recommendation	“ Wal God bin oldei larramgo fri ola pipul hubin dum detkain ting , dumaji dei nomo bin sabi im . Bat tudei na im dalim olabat blanga tenim olabat selp brom det nogudbalawei blanga olabat , dumaji im garra abum kotkeis blanga ebribodi ,
43019025	Description	Wal fobala gel bin jandapbat deya gulijap langa det kros weya Jisas bin heinginap . Im mami , en im mami sista , en Meri det waif blanga wan men neim Klopas , en Meri Megdalin .
66019013	Description	Imbin werrimon longwan kout garram blad ebriweya langa im , en deibin gulum im neim “ Wed Blanga God . ”
46008009	Recommendation	Yumob sabi ? Yumob fri blanga dagat enikain daga . Bat yumob garra wotjim miselp , dumaji nomeda yumob fri blanga dagat enikain daga , bat stil yumob nomo wandi meigim detlot wikwan braja blanga yumob dum nogudbala ting .
44013034	Grace	“ Wal God bin meigim im san gidap laibala , en im kaan dai igin , dumaji God bin tok langa oltestaman lagijat . ‘ Ai garra gibit langa yu ol detlot speshalwan ting weya aibin pramis langa King Deibid . ’ Wal God kaan gibit detlot ting langa dedbala . Im garra gibit langa laibala .
43014020	Faith	En wen det rait taim garra kaman , yumob garra sabi trubala mi jidan garram main Dedi en yumob jidan garram mi en mi jidan garram yumob .
62002003	Faith	Wal wi garra dum ebrijing weya God bin dalim wi blanga dum . En wen wi dum , tharran na shoum wi trubala wi sabi God .
43008024	Sin	En blanga tharran na aibin tok , ‘ Yumob garra dai , dumaji yumob bulurrum det nogudbalawei . ’ “ Wal Mi na mi . En if yumob nomo bilib langa mi , wal yumob garra dai blanga ol detlot nogudbala ting weya yumob oldei dumbat . ”
66017006	Sin	Wal aibin luk det wuman bin drangk . Bat im nomo bin dringgim wain . Imbin drangk garram blad blanga ola Kristjan pipul . Imbin drangk garram det blad brom detlot pipul hubin gitkil dumaji deibin brabli trubala langa Jisas . En wen aibin luk det wuman , aibin gida shok brabli . Aibin hatjamp nomo lilbit .
58012017	Description	Wal yumob sabi wanim bin hepin afta . Isau bin wandi gedim det laswan wed brom im dedi . Bat im dedi nomo bin gibit im , en nomeda imbin kraikrai en askimbat im dedi , bat stil im nomo bin meigim im dedi duwit langa im .
43007012	Description	Wal nobodi bin gibit streit ensa langa detlot serramonimen , dumaji detlot pipul bin bradin blanga detlot serramonimen . Bat loda pipul deya bin dalimbat miselp snikinwei blanga Jisas . Sambala bin tok , “ Im gudbala men . ” En sambala bin tok , “ Nomo . Im nomo gudbala men , dumaji im trikimbat ola pipul en deigidaweibat olabat . ”
44011021	Faith	en det bos bin gibit olabat pawa , en loda pipul bin bilib en gibit miselp langa im .
52002004	Faith	Melabat bin oldei tok wanim God wandim melabat blanga tok , dumaji im na bin pikimat melabat en gibit melabat det gudnyus blanga dalimbat ebribodi , en melabat nomo dumbat enijing jis blanga meigim pipul gudbinji langa melabat . Melabat oldei dum ebrijing blanga meigim God gudbinji , dumaji im na oldei luk insaid langa melabat hat if melabat jidan trubalawei langa im .
46015057	Grace	Bat wi garra gibit theingks langa God , dumaji Jisas Krais det bos blanga wi bin meigim det wei blanga wi blanga bidim det greibyad .
54005005	Faith	Det widogel hu nomo garram eni femili blanga lukaftumbat im , wal im oldei jinggabat God , en im oldei askimbat God blanga albumbat im ebridei , dumaji im sabi nobodi kaan lukaftumbat im .
43016024	Grace	Yumob nomo bin askim im enijing langa main neim . Bat yumob garra askim im na . En yumob garra gedim wanim yumob askim im wulijim yumob garra jidan brabli gudbinjiwei . ”
46007021	Recommendation	If yumob bin jidan detkain wekinmen o wekingel hu jidan jis laiga prisana bifo God bin jingat langa yumob , wal yumob kaan wori blanga tharran . Yumob garra kipgon jidan detkain wekinmen o wekingel . Bat if yumob bos wandi larramgo yumob fri , wal yumob garra jidan fri .
65001019	Sin	Wal detlot nogudbala pipul weya detlot mishanri bin tokabat , olabat na meigimbat ola agamin weya kadimatbat yumob Kristjan pipul , en olabat na meigimbat ola trabul weya yumob nomo jidan wanmob . Detlot nogudbala pipul oldei bulurrum olabat ronwei , dumaji dei nomo garram det Holi Spirit blanga God .
48001006	Sin	Wal mi brabli hatjamp blanga yumob , dumaji yumob bin tenawei brom God . Im na bin jingat langa yumob , en Jisas Krais bin brabli kainbala langa yumob , en yumob bin bilib langa im . Bat streidawei yumob bin gibit im bekboun en gibit miselp langa difrinwan wed . En yumob stil kipgon gibitbat im bekboun .
58012014	Recommendation	En yumob garra trai en jidan gudbalawei garram ebribodi . Yumob kaan jidan eniwei . Oni blanga God yumob garra jidan , dumaji nobodi kaan luk God if dei nomo jidan lagijat .
43021006	Description	Wal Jisas bin dalim olabat , “ Wal yumob tjakam det fishnet langa det raidensaid langa det bout , en yumob garra gajim sambala fish . ” Wal deibin tjakam det net , en wen deibin trai en pulumbek , najing . Dei nomo bin pulumbek , dumaji deibin gajim detmatj fish .
46007019	Recommendation	Yumob kaan tjeinjim miselp , dumaji im nomo bigbala ting if yumob bin sekamsais , en im nomo bigbala ting if yumob nomo bin sekamsais du . Oni wanbala ting deya im bigwan . Yumob garra dum wanim God wandim yumob blanga dum .
45012008	Recommendation	En if imbin gibit yumob det wek blanga meigim pipul jidan strongbala insaidwei , wal yumob garra meigim olabat jidan strongbala . En if imbin gibit yumob det wek blanga gibit enijing langa pipul blanga album olabat , wal yumob garra gibit olabat detlot ting brabliwei . En if imbin gibit yumob det wek blanga lidimbat pipul , wal yumob garra lidimbat olabat brabliwei . En if imbin gibit yumob det wek blanga kain langa pipul , wal yumob garra kain langa olabat gudbinjiwei .
44019002	Faith	Pol bin askim olabat , “ Wen yumob bin bilib , det Holi Spirit bin kaman langa yumob ? ” Wal detlot bilibamob bin tok , “ Melabat nomo sabi enijing blanga det Holi Spirit . Melabat nomo bin irrim eni stori blanga im . ”
53003014	Recommendation	Wal maitbi sambodi deya kaan teiknodis langa dijan woning weya melabat gibit yumob langa dijan leda . En if yumob luk sambodi lagijat , wal yumob kaan larram im joinin langa yumob . En im garra sheim miselp .
46015050	Sin	Wal main braja olabat , streidat ai garra dalim yumob . Wi kaan go langa hebin garram dijan bodi weya wi garram , dumaji diskain bodi garra binij . Dei kaan jidan olagijawan .
43006027	Recommendation	Bat ai dalim yumob . Yumob nomo wandi adwek blanga detkain daga weya oldei go nogud . Yumob garra adwek blanga detkain daga weya meigim yu jidan laibala olagijawan . Nobodi kaan gibit yumob detkain daga . Oni mi na , dumaji mi na det Speshalwan Men , en main Dedi God bin shoum yumob mi na garra gibit yumob det daga weya garra meigim yumob jidan garram det olagijawan laif . ” Lagijat na Jisas bin tok langa detlot pipul .
59004003	Sin	Maitbi yumob askimbat God blanga enijing , en im nomo gibit langa yumob . Bat im nomo bin gibit langa yumob , dumaji yumob wandi yusum det ting blanga yumob ronselp , en yumob wandi meigim yumob selp sedisfaid .
49005020	Faith	en blanga ebrijing yumob garra oldei gibit theingks langa God det dedi blanga wi , en wen yumob gibit theingks langa im , yumob garra oldei yusum det neim blanga Jisas Krais det bos blanga wi .
48003006	Faith	Wal yumob jinggabat Eibrahem na . Imbin bilib langa God , en dumaji imbin bilib , wal God bin meigim im jidan raitwei langa im .
66021023	Grace	En det san en mun dubala kaan gibit lait langa det taun , dumaji God imselp det lait blanga det taun . En Jisas Krais im lait blanga det taun du .
45008009	Faith	Bat yumob hu garram det Holi Spirit blanga God insaid langa yumob nomo bulurrum wanim det nogudbala filing dalim yumob blanga dum . Dumaji yumob bulurrum wanim det Holi Spirit dalim yumob blanga dum . Yu si ? If enibodi nomo garram det Holi Spirit blanga Jisas Krais , wal im nomo blanga Jisas Krais .
45011023	Faith	En if detlot Juwish pipul tenim miselp langa im en bilib langa im brabliwei , wal im garra pudumbek olabat langa olabat seim pleis weya deibin kadof , dumaji im garram det pawa blanga pudumbek olabat .
66014005	Description	Deibin jidan brabli gudwan . Dei nomo bin dalimbat laiya , najing . Deibin ol jidan nomo garram eni bleim .
44024014	Faith	“ Wal ai dalim yu wanim mi oldei dumbat . Mi oldei weship det God blanga melabat grengrenfatha olabat , en ai bilib ebrijing langa det oltestaman weya Mosis bin raidimdan detlot lowa en weya ola speshalwan mesinja bin raidimdan detlot wed blanga God , en seimtaim ai bulurrum det nyubalawei . Bat dislot Juwish men reken det nyubalawei im nogud .
45013008	Recommendation	Wal yumob kaan owim enibodi enijing . Yumob garra oldei peiyimbek ebrijing weya yumob owim enibodi . En lagijat gin yumob garra oldei laigim ebribodi , dumaji wen yumob laigim pipul , yumob dum wanim det lowa dalim yumob blanga dum .
66016009	Sin	Ola pipul bin barnbarn detmatj brom tharran . Bat stil deibin kipgon sweya langa God en mokimbat im neim . Deibin sabi God bin abum pawa blanga meigim trabul blanga olabat . Bat dei nomo bin tenim olabat selp brom olabat nogudbalawei . Dei nomo bin tok gudwei langa God , najing .
66021012	Description	Imbin abum bigwan haibala wol raidaran langa im garram 12 geit , en deibin abum 12 einjul maindimbat detlot geit . Langa ebri geit deibin abum neim blanga detlot 12 klen blanga Isreil .
48003013	Grace	Bat Jisas Krais bin meigim wi fri brom det panishmen weya det lowa bin oldei faindim wi gilti , dumaji Jisas na bin meigim miselp jidan wulijim imbin gilti blanga wi . En wi sabi tharran deya , dumaji langa oltestaman im tok , “ If dei heingimap enibodi langa tri blanga panishim im , wal yu sabi im gilti . ”
48001013	Sin	Wal yumob bin irrim det stori hau aibin oldei jidan wen aibin oldei bulurrumbat det wei blanga det Juwish lowa , en yumob sabi hau aibin oldei trai en meigim trabul blanga kilim en binijimap ol detlot Kristjan pipul hu bulurrumbat God .
66020002	Description	Wal det einjul bin grebum det dregan na , det olwan sneik , det dibuldibul gulum Seitin . Det einjul bin grebum im , en imbin taiyimap im brabli longtaim , blanga 1,000 yiya .
44008009	Description	Wal wan men neim Saiman bin jidan deya langa det taun , en imbin oldei dumbat loda klebabala ting , en imbin oldei meigim detlot pipul hatjamp langa im . Imbin reken miselp haibala men ,
50003010	Faith	Wal ai nomo wandi sabi enijing na . Oni Jisas Krais en det pawa blanga im weya imbin gidap laibala brom dedbala . Tharran na ai wandi sabi , en ai wandi joinin garram det trabul weya imbin abum ,
54005022	Recommendation	En yu kaan jinggabat blanga meigim enibodi jidan tjetj lida en pudum yu bingga langa im streidawei . Yu garra jinggabat basdam if im rait langa God , dumaji yu nomo wandi God garra pudum bleim langa yu blanga det sambodi trabul . Nomo . Yu wandi meiksho yu jidan brabli gudbalawei langa ebrijing weya yu dumbat .
56002003	Recommendation	Wal lagijat igin yu garra dalim ola olgamen blanga jidan gudbalawei hau God wandim olabat blanga jidan . Dei kaan jidan drangginwan , en dei kaan tok olkain langa enibodi . Dei garra shoum ebribodi det gudbalawei blanga jidan .
46007038	Recommendation	Yu si ? If det men merrit langa det gel , wal im gudbala ting tharran . Bat if det men nomo merrit langa det gel , wal ai reken im mobeda blanga dubala .
59001022	Recommendation	Wal if yumob bin lisin langa det wed garram yumob irriwol en afta yumob fogedabat det wed , wal yumob rong deya , dumaji yumob kaan jis lisin langa det wed , yumob garra duwit .
43007001	Violence	Bambai na Jisas en im wekinmen olabat bin go ebriweya langa Gelali , en dei nomo bin wandi go langa Judiya , dumaji detlot boswan Juwish serramonimen deya bin wandi kilim Jisas ded .
46001030	Grace	en Jisas Krais na det wei blanga wi blanga sabi God . Im na meigim wi jidan raitwei langa God , en im na meigim wi jidan ronwan pipul blanga God , en im na larramgo wi fri brom ola nogudbala ting weya wi oldei dumbat .
43013005	Description	en imbin gajim dish , en imbin bilimap det dish garram woda , en imbin stat washimbat ola fut blanga im wekinmen olabat , en imbin draiyim olabat fut garram det tawul weya imbin taiyimap langa im weist .
44022004	Violence	en aibin oldei grebum enibodi hubin bulurrum det nyubalawei , en aibin oldei pudum olabat langa jeilhaus . Nomeda hu , gel o men , bat stil aibin meigim olabat dai .
43007043	Description	Wal ol detlot pipul bin kadimat miselp na , dumaji deibin ol jinggabat difrinwei blanga Jisas ,
60005002	Recommendation	Wal ai dalim yumob brom main ron filing . Yumob garra lukaftumbat ol detlot Kristjan pipul weya God bin gibit yumob jis laiga stakmen weya im lukaftumbat ola ship weya im bos bin gibit im , en yumob garra lukaftumbat olabat gudbinjiwei , dumaji God nomo wandim yumob blanga lukaftumbat olabat nogudbalawei . En yumob kaan dumbat det wek jis blanga gajimbat mani . Nomo . Yumob garra dum det wek , dumaji yumob brabli wandi albumbat detlot Kristjan pipul deya langa yumob tjetj .
46015056	Sin	Yu si ? Det deth bin gedim det pawa blanga kilim wi brom detlot nogudbala ting weya wibin oldei dumbat , en detlot nogudbala ting weya wibin oldei dumbat bin gedim det pawa brom det lowa weya God bin gibit langa ola pipul .
59005004	Sin	en im garra nogud blanga yumob , dumaji yumob nomo peiyimbat detlot wekinmen blanga yumob . Nomeda dei kipgon jinginat langa yumob blanga peiyim olabat , bat stil yumob nomo oldei lisin langa olabat . Bat God det boswan blanga ebrijing lisinbat langa olabat weya dei jinginatbat .
60002001	Recommendation	Wal yumob bin bon igin , en blanga tharran na yumob garra libum det nogudbalawei , en yumob kaan dalimbat laiya , en yumob kaan jidan tufeis , en yumob kaan jelasbat miselp , en yumob kaan tok nogudbalawei blanga enibodi .
46007039	Recommendation	Wal ai garra tok langa yumob blanga ola merrit gel na . Dei garra kipgon jidanbat garram olabat hasbin raidap olabat hasbin dai . Bat afta wen eni gel hasbin dai , det widogel im fri blanga go en merrit langa najawan men . Bat im kaan merrit langa eni men . Oni langa det men hu bulurrum Jisas Krais det bos blanga wi .
55002018	Sin	en dubala bin gowei brom det trubalawan wed , en dubala bin meigim sambala Kristjan pipul wandi tenawei brom det trubalawan wed du , dumaji dubala bin dalim olabat laiyawan wed . Dubala bin tok , “ God kaan meigim ola dedbala Kristjan pipul gidap laibala garram nyuwan bodi , dumaji imbin gibit wi det nyuwan laif olredi . ”
48005006	Faith	Yu si ? If wibin joinap garram Jisas Krais , wal im nomo bigbala ting blanga sekamsais , en im nomo bigbala ting if yu nomo sekamsais du . Oni wanbala ting deya im bigwan . Yu garra bilib langa Jisas Krais brabliwei en laigim ola najalot pipul du .
58005009	Grace	en afta wen imbin sabi det wei thru det trabul , God bin meigim im jidan det wei weya im garra seibum ol detlot pipul hu duwit langa im .
46016001	Recommendation	Wal langa det leda weya yumob bin jandim langa mi , yumob bin askim mi blanga det mani weya yumob garra pudumbat blanga album detlot Kristjan pipul hu abumbat adtaim deya langa det kantri gulum Judiya . Wal aibin dalim ol detlot najalot tjetjmob deya langa det kantri gulum Galeisha hau blanga pudumbat det mani , en yumob deya langa det taun Korinth garra dum seimwei du .
49005022	Recommendation	En ola gel garra lisin langa olabat hasbin jis laik dei lisin langa Jisas Krais det bos blanga wi , dumaji det hasbin im bos langa im waif jis laik Jisas Krais im bos langa ola bilibamob . Jisas Krais bin seibum wi , en wi jidan jis laik det bodi blanga im ,
43008012	Faith	Afta na Jisas bin tok langa ol detlot pipul deya langa det Serramoni Pleis , en detlot serramonimen gulum Ferasi bin deya du . Wal Jisas bin tok , “ Mi na det lait blanga ebribodi , en wen enibodi bulurrum mi , im kaan jidan langa dakbala na , dumaji im garram det lait weya gibit im laif . ”
65001017	Recommendation	Wal main fren olabat , yumob nomo wandi fogedabat det wed weya detlot speshalwan mishanri blanga wi bos Jisas Krais bin tok basdam .
44017025	Grace	en wi kaan faindim enijing iya blanga gibit im weya im nomo bin gibit langa wi , dumaji im na bin gibit wi ebrijing , en imbin gibit wi win blanga jidan laibala du .
62005009	Faith	Wal wi bilib langa pipul wen dei dalimbat wi blanga Jisas Krais . Bat det wed weya God bin gibit langa wi blanga im san im mowa strongbala langa det wed weya pipul gibit langa wi , dumaji God im God .
45013014	Faith	Nomo . Wi kaan dumbat detkain nogudbala ting lagijat , dumaji wi garra bulurrum det wei blanga Jisas Krais det bos blanga wi , en wi garra stap jinggabat ol detlot nogudbala ting weya det nogudbala filing blanga wi oldei wandim .
58011030	Description	Dumaji detlot Isreil pipul bin bilib , wal wen deibin wok raidaran langa Jeriko , langa det namba 7 dei det wol blanga det taun bin buldan .
44019011	Grace	Wal God bin meigim Pol dum olkain speshalwan ting deya langa Efasas ,
43008034	Sin	Wal Jisas bin dalim olabat , “ Trubala ai dalim yumob . Enibodi hu oldei dumbat nogudbala ting jidan jis laiga prisana blanga det nogudbalawei , en im kaan meigim miselp fri brom det nogudbalawei .
62004011	Faith	Main gudfren olabat , if God bin laigim wi lagijat , wal wi garra laigim gija du .
44002028	Grace	Imbin shoum mi det trubalawei blanga jidan , en wen im jidan garram mi , im meigim mi brabli gudbinji . ’ Lagijat na Deibid bin tok .
54004013	Recommendation	Wal dijan na yu garra dum raidap mi kaman deya langa yu . Yu garra oldei ridimbat det baibul langa sebis , en yu garra oldei dalimbat en titjimbat det trubala wed langa detlot Kristjan pipul deya ,
47004008	Description	Yumob sabi ? Melabat oldei abum trabul . Bat det trabul kaan smeshimap melabat . En nomeda samtaim melabat nomo sabi wanim blanga dum , bat stil melabat kaan gibap .
44002013	Description	Bat sambala pipul bin meigim fan langa detlot bilibamob , en deibin tok , “ Dei tok lagijat dumaji deibin dringgimbat tumatj ! ”
66021018	Description	Wal deibin meigim det taun garram brabli klinbala gol jis laik glas . En deibin meigim det wol garram purdiwan grinwan ston .
66015006	Description	Detlot 7 einjul garram detlot sebenbala trabul bin kamat brom det serramoni pleis na . Deibin ol werrimon brabli shainiwan waitwan klos , en deibin abum goldinwan belt langa olabat briskit .
45012014	Recommendation	Wal yumob garra oldei askim God blanga kain langa detlot pipul hu gibitbat yumob trabul . Yumob kaan askim im blanga nogudbinji langa olabat . Yumob garra askim im blanga gudbinji langa olabat .
66001015	Description	en im fut dubala bin luk jis laiga redwan aiyan weya dei hotinimap langa faiya , en wen det men bin jingat , imbin jis laiga fladwoda weya im meigim nois .
43017026	Grace	En aibin meigim olabat sabi yu . En ai garra kipgon meigimbat olabat sabi yu wulijim yu garra laigim olabat jis laik yu laigim mi . En ai garra kipgon meigimbat olabat sabi yu wulijim ai garra kipgon jidanbat garram olabat . ” Lagijat na Jisas bin prei blanga detlot wekinmen blanga im en blanga ol detlot najalot pipul hu garra bilib langa im bambai .
45008032	Grace	Yu si ? God nomo bin holdimbek im san . Imbin gibit im blanga dai blanga wi . En im garra gibit wi olkain gudbala ting friwan jis laik imbin gibit im ron san langa wi .
65001018	Sin	Detlot speshalwan mishanri bin tok lagijat langa yumob , “ Bifo Jisas garra kambek langa dijan kantri , sambala nogudbala pipul hu bulurrum olabat ronwei garra kaman en tisimbat yumob , en dei garra mokimbat yumob du . ” Lagijat na detlot mishanri bin tok langa yumob .
45011018	Recommendation	Wal detlot wailwan bushis weya bin joinap langa det olibtri langa det gadin kaan reken miselp haibala langa detlot bushis weya bin kadof brom det tri . Nomo . Detlot wailwan bushis kaan reken miselp , dumaji dei nomo holdimap det bodampat blanga det tri . Det bodampat holdimap detlot bushis .
47001024	Faith	Wal mi nomo wandi fosim yumob en dalim yumob hau blanga bilib . Mi wandi wek mijamet garram yumob blanga meigim yumob gudbinji , dumaji mi sabi yumob bilib brabli strongbalawei .
43011001	Description	Wal wan men bin brabli sikwan deya langa det taun gulum Bethani langa Judiya . Imbin neim Lesaras , en imbin gudfren blanga Jisas . En imbin abum dubala sista hubin jidan langa det taun du . Dubala bin neim Meri en Matha .
52004008	Sin	en if enibodi kaan duwit langa dijan wed , wal im rabishim God . Im nomo rabishim men . Im rabishim God hubin gibit yumob im Holi Spirit .
62004002	Faith	Wal hau yumob garra sabi if det spirit bin kaman brom God ? Ai dalim yumob . If det sambodi tok Jisas Krais bin kaman garram bodi laik wi , wal det Spirit weya im garram bin kaman brom God .
65001008	Sin	Wal seimwei igin detlot pipul hubin snikin langa yumob reken dei gin dum enijing dei wandim . Deibin abum drim , en blanga tharran na dei reken dei gin dumbat enikain nogudbala ting garram olabat bodi , en dei kaan teiknodis langa God , en dei oldei mokimbat ola einjul en spirit en dibuldibul du .
60003011	Recommendation	Yumob garra tenim miselp brom det nogudbalawei en bulurrum det gudbalawei , en yumob garra trai brabli adbala blanga jidan gudbalawei garram ebribodi , dumaji det boswan langa hebin oldei lukaftumbat ol detlot pipul hu bulurrum det raitwei ,
51001023	Faith	Wal yumob garra kipgon bilib en jandap brabli strongbalawei , en yumob kaan larram enikain ting deigidawei yumob brom det pramis weya God bin gibit langa yumob wen yumob bin irrim det gudnyus . Wal det gudnyus weya yumob bin irrim bin spredatbat ebriweya langa ebribodi langa ebri kantri , en blanga det gudnyus na God bin meigim mi jidan wekinmen blanga im .
43008059	Violence	Wal wen Jisas bin tok lagijat , detlot pipul bin gajimbat ston blanga stonim im . Bat imbin blandim miselp , en imbin gowei brom det Serramoni Pleis .
49004024	Recommendation	en yumob garra meigim yumob laif nyubala jis laik yu werrimon nyubala klos wen sambodi gibit langa yu . God bin gibit yumob det nyubala laif blanga meigim yumob jidan gudbalawei , nomo garram enijing rong seimwei laik im .
66014012	Faith	Wal ola Kristjan pipul kaan slekap . Dei garra kipgon lisin langa God lowa , en dei garra kipgon bulurrumbat Jisas Krais en nomo slekap .
44013030	Description	Bat im nomo bin jidan dedbala , dumaji God bin meigim im gidap laibala ,
43010011	Description	“ Wal mi na det gudwan stakmen weya jidan redi blanga dai blanga ola ship .
49003002	Grace	Wal maitbi yumob bin irrim God bin pikimat mi blanga wek blanga yumob ,
56003010	Recommendation	En if enibodi dum detkain ting en meigim trabul langa tjetj , wal yu garra wonim olabat tutaim . Afta tharran if dei kaan tjeinjim det wei blanga olabat , wal yu garra libum olabat . Dumaji yu sabi detkain pipul nomo jinggabat streitbalawei , en ol detlot nogudbala ting weya dei dumbat shoum olabat gilti .
43010019	Description	Wal wen detlot pipul bin irrim Jisas tok lagijat , deibin agamin gija blanga detlot wed weya imbin tok , en deibin kadimat miselp ,
43003033	Faith	Bat detlot pipul hu bilib langa im wed tok God im trubalawan .
61003014	Recommendation	Wal main gudfren olabat , yumob wandim det dei garra kaman , en blanga tharran na yumob garra adwek wulijim God garra luk yumob jidan gudbalawei nomo garram enijing rong , en yumob garra jidan streitwei langa im .
53003001	Faith	Wal main braja olabat , yumob garra prei blanga melabat du . Yumob garra askim God blanga meigim det gudnyus blanga Jisas Krais det bos blanga wi kipgon spredatbat kwikbala , en yumob garra askim im blanga meigim loda pipul bilib det wed jis laik yumob bin bilib ,
47004014	Faith	en melabat sabi God bin meigim Jisas Krais det bos blanga wi gidap laibala brom dedbala , en melabat sabi im garra meigim melabat gidap laibala brom dedbala du , en im garra meigim melabat jidan lida langa im garram Jisas Krais mijamet garram yumob .
59005014	Recommendation	En if enibodi sik , wal im garra askim ola tjetj lida blanga kaman langa im , en dei garra go langa im , en dei garra prei blanga im , en dei garra rabum im garram det oliboil , en dei garra yusum det neim blanga Jisas Krais det bos blanga wi blanga album det sikwan .
44007023	Description	“ Wal wen Mosis bin 40 yiya ol , imbin jinggabat blanga luk hau im ron pipul bin oldei wek ,
44023027	Violence	Wal ola Juwish pipul bin grebum dijan men , en deibin nili kilim im ded . Bat wen aibin faindat imbin abum det rait seimwei laik ola Roman pipul , aibin jandim main solja olabat blanga seibum im ,
44019029	Description	Wal ebribodi deya bin joinin langa olabat , en deibin jinginat ebriweya langa det taun , en deibin grebum det dubala men brom Mesadoniya hubin wek garram Pol . Det dubala men bin neim Gaiyas en Aristakas , en deibin deigim dubala langa det bigwan pleis weya ola pipul bin oldei hipap .
44003014	Sin	Nomeda Jisas bin kaman brom God en imbin brabli gudbala , bat stil yumob bin dalim Pailat blanga kilim im ded en blanga larramgo det medra neim Barebas .
44015009	Faith	Im nomo bin tridim olabat difrinwei brom wi , en wen deibin bilib brabliwei , imbin larramgo olabat fri brom olabat nogudbalawei du .
46011028	Recommendation	Wal ai dalim yumob . Ebribodi garra meiksho langa im ronselp bifo im dagat det daga en dringgim det wain , dumaji if im nomo jinggabat det daga en det wain dubala det bodi en det blad blanga Jisas Krais det bos blanga wi , wal im reken det daga en det wain nomo enijing , en im garra meigim God panishim im , dumaji im dagat det daga en dringgim det wain nogudbalawei .
46015058	Faith	Wal main braja olabat , blanga tharran na yumob garra jandap strongbala en nomo larram enijing deigidawei yumob brom Jisas Krais det bos blanga wi . En yumob garra oldei kipgon wek blanga im , dumaji imbin gidap laibala brom det greibyad , en yumob sabi yumob nomo dumbat det wek blanga im fo najing .
46004016	Recommendation	Wal yumob main biginini olabat , en blanga tharran na mi askim yumob blanga bulurrum det wei blanga mi .
46001021	Faith	God im sabi ebrijing , en im na nomo larram enibodi sabi im thru langa olabat ronwan wed . Yu si ? God bin meigim im ronwan plen blanga seibum pipul thru langa det wed weya loda pipul reken im siliwan . Det wed na det gudnyus weya wi oldei dalimbat pipul , en God im gudbinji blanga seibum detlot pipul hu bilib langa det wed na .
60003001	Recommendation	Wal ol yumob Kristjan waif , yumob garra teiknodis langa yumob hasbin seimwei laik detlot wekinmen garra teiknodis langa olabat bos , dumaji if yumob hasbin nomo bilib langa Jisas Krais , wal det gudbala laif blanga yumob garra meigim olabat bilib . Yumob kaan tok enijing langa olabat blanga meigim olabat bilib .
47005020	Recommendation	Wal mi jis laiga mesinja blanga Jisas Krais , en wen mi tok langa yumob , im jis laik God imselp askimbat yumob thru mi . En mi askim yumob blanga Jisas Krais blanga larram God tjeinjim yumob en meigim yumob jidan fren blanga im .
44002024	Description	Bat im nomo bin jidan dedbala , dumaji God bin meigim im gidap laibala , en det greibyad nomo bin abum pawa blanga holdim im , dumaji God bin meigim im jidan fri brom det pawa .
59002007	Sin	En detlot ritj pipul na oldei toktok nogudbalawei blanga Jisas Krais , en dei oldei mokimbat det neim blanga Jisas Krais weya God bin gibit langa yumob .
54003003	Description	en im kaan jidan drangginwan , en im kaan faidabat langa pipul . Im garra jidan kainwan en nomo agaminbat langa enibodi , en im kaan gridi blanga mani .
43004014	Grace	Bat enibodi hu dringgim det woda weya ai garra gibit im kaan neba thesti , dumaji det woda weya ai garra gibit im garra meigim miselp jis laiga springwoda insaid langa im , en det springwoda garra oldei boilap brabliwei en meigim im jidan laibala olagijawan . ”
62002005	Faith	Bat ol detlot pipul hu duwit langa God wed , oni olabat na laigim im brabliwei . Yumob sabi na ? If enibodi reken im jidan garram God , wal im garra jidan seimwei laik Jisas Krais bin jidan . Lagijat na wi sabi trubala wi jidan garram God .
66016013	Description	Brom deya aibin luk thribala nogudwan spirit . Deibin jis luk laiga frog , en deibin kamat brom det dregan maus en brom det enimul maus en brom wan laiyawan mesinja maus .
59002008	Recommendation	Wal if yumob bulurrum God , wal yumob garra bulurrum det lowa blanga im brabliwei . En yumob faindim det lowa langa oltestaman weya im tok , “ Yumob garra laigim enibodi jis laik yumob laigim yuselp . ” En if yumob bulurrum det lowa , wal yumob dum gudbala ting .
47004005	Faith	En wen melabat toktok langa yumob , melabat nomo dalimbat yumob blanga melabat ronselp . Melabat dalimbat yumob blanga Jisas Krais , en melabat dalim yumob im na det bos blanga ebribodi , en melabat jidan mishanri blanga im blanga album yumob .
46015033	Recommendation	Nomo . Yumob nomo wandi larram enibodi trikim yumob en meigim yumob gobek langa det nogudbalawei . Trubala ai dalim yumob . Nogudbala pipul meigim gudbala pipul go nogudwei .
58013020	Grace	Wal wi sabi God bin meigim Jisas det bos blanga wi gidap laibala brom dedbala , dumaji Jisas bin weistim im blad blanga opinimap det nyubala wei blanga det olagijawan pramis , en im oldei lukaftumbat wi brabliwei jis laik det stakmen oldei lukaftumbat ola ship brabliwei , en wi sabi oni God gin meigim wi jidan gudbalawei . Wal mi askim God blanga gibit yumob ebrijing yumob wandim , blanga dum wanim im wandim yumob blanga dum , en mi askim im blanga wek langa wi laif thru Jisas Krais en dum wanim meigim im gudbinji . Wal Jisas Krais im na det haibalawan , en wi garra preisim im olagijawan . Yuwai . Lagijat na .
50001027	Recommendation	Wal det gudnyus blanga Jisas Krais dalim yumob hau blanga jidan , en nomeda wanim garra hepin langa mi , bat stil yumob garra jidan gudbalawei jis laik det wed dalimbat yumob blanga jidan . Maitbi ai garra kaman en luk yumob . Ai nomo sabi . Bat if yumob jidan gudbalawei jis laik det wed dalimbat yumob blanga jidan , wal ai garra irrim det nyus weya yumob kipgon jidanbat wan pipul brabliwei en yumob adwek blanga meigim miselp bilib strongbalawei jis laik det gudnyus dalimbat yumob .
46006014	Grace	Yu si ? God bin yusum im pawa blanga meigim Jisas Krais gidap laibala brom dedbala . En seimwei im garra meigim wi gidap laibala brom dedbala garram wi bodi du .
55001006	Recommendation	Wal ai sabi yu bilib brabliwei , en blanga tharran na ai dalim yu na . Yu garra jinggabat en meiksho yu yusum det speshalwan pawa weya God bin gibit langa yu . Imbin gibit yu det pawa wen mi en detlot tjetj lidamob bin pudum bingga en prei blanga yu .
60004006	Grace	Wal yumob jinggabat ol detlot Kristjan pipul hubin dai olredi . Bifo deibin dai , deibin irrim det gudnyus , en det gudnyus na bin meigim olabat bulurrum Jisas Krais , en blanga tharran na detlot nogudbala pipul bin tok nogudbalawei blanga olabat . Bat oni langa dijan laif iya langa dijan wel detlot nogudbala pipul bin tok nogudbalawei blanga detlot Kristjan pipul en gibit olabat trabul , dumaji tudei detlot Kristjan pipul jidan hau God wandim olabat blanga jidan deya langa hebin garram im .
46007023	Recommendation	Yumob sabi wotfo yumob jidan lagijat ? Dumaji God bin baiyim yumob . God bin pei blanga yumob garram det blad blanga Jisas Krais . En blanga tharran na yumob kaan larram enibodi iya langa dijan kantri jidan brabliwan bos blanga yumob .
46010010	Recommendation	En wi nomo wandi grambul seimwei laik sambala grengrenfatha blanga wi bin dum , dumaji det speshalwan einjul weya bin oldei binijimap enibodi bin kilimbat olabat ded wen deibin grambul .
47002017	Faith	Yumob sabi ? Loda pipul yusum det wed blanga God jis laik detlot enijing weya dei selim langa shop blanga meigimbat mani . Bat dei nomo garram det pawa blanga spredimat det gudnyus . Bat mi nomo seim laik olabat , dumaji God na bin jandim mi . En mi oldei tok trubalawei lida langa im , dumaji mi wekinmen blanga Jisas Krais .
45015001	Recommendation	Wal ai dalim yumob . Wen detlot Kristjan pipul hu bilib lilbit dum nogudbala ting dumaji trabul kaman langa olabat , ol wi Kristjan pipul hu bilib strongbalawei garra album olabat , dumaji wi kaan jinggabat wi ronselp blanga meigim miselp gudbinji .
50002024	Faith	en if Jisas Krais det bos blanga wi larram mi , wal ai garra kaman langa yumob dregli du .
66007001	Description	Brom deya langa main drim aibin luk fobala einjul bin jandap langa detlot fobala kona blanga dijan kantri . Detlot fobala einjul bin holdimbek detlot win brom dijan kantri . Dei nomo bin larram eni win go thru langa dijan kantri en langa solwoda en langa eni tri , dumaji God bin gibit olabat pawa blanga ardim ola kantri en solwoda .
60004003	Sin	Bifo yumob bin jidan Kristjan yumob bin oldei weistimbat taim dumbat olkain nogudbala ting . Yumob bin oldei wandim gel , en yumob bin oldei dum olkain nogudbala ting garram detlot gel nomo garram sheim , en yumob bin oldei dringgimbat en jidan drangginwan , en yumob bin oldei abumbat nogudwan padi , en langa detlot padi yumob bin oldei dumbat olkain nogudbala ting , en yumob bin oldei dumbat olkain nogudbala ting langa yumob serramoni pleis lagijat du .
66011005	Violence	en if enibodi trai en ardim dubala , wal faiya garra kamat brom dubala maus en binijimap olabat . Nomeda wujawei ola bedfren trai en kilim dubala , najing . Dei kaan kilim dubala . Bat wen dei trai , olabat na garra gitkil .
44023005	Recommendation	Wal wen Pol bin irrim olabat tok lagijat , imbin tok , “ Main kantrimen olabat , ai nomo bin sabi det men im det boswan haibala serramonimen . If ai bina sabi , ai nomo bina tok lagijat langa im , dumaji ai sabi det oltestaman im tok , ‘ Yu kaan tok nogudbalawei langa det bos blanga yu pipul olabat . ’ ”
66022015	Sin	Ola nogudbala pipul garra jidanbat atsaid . Ol detlot pipul hubin oldei dumbat olkain klebabala ting en silip garram enibodi en medrim pipul en bulurrumbat enikain drimin en dalimbat laiya en meigimap olkain trik , wal ol detkain pipul na garra jidanbat atsaid langa det taun .
66002014	Sin	“ Wal oni lilbit ting deya im rong langa yu . Sambala pipul deya langa yu bulurrumbat detlot nogudbala wed blanga det men neim Beilam . Longtaim det men bin lenim det najawan men neim Beilak blanga lidim detlot Isreil pipul langa det nogudbalawei , en afta deibin oldei dumbat nogudbala ting na . Deibin oldei dagadagat ola daga weya deibin barnimbat langa drimin sheip , en deibin oldei merrit langa enibodi du .
53001003	Faith	Wal main braja olabat , melabat oldei gibit theingks langa God blanga yumob . Ebridei yumob trastim Jisas Krais mowa strongbalawei , en ebridei yumob laigim ola braja en sista blanga yumob mowa strongbalawei du . En blanga tharran na melabat garra oldei gibit theingks langa God .
46012002	Sin	Wal yumob jinggabat hau yumob bin oldei jidanbat basdam bifo yumob bin bilib langa Jisas Krais . Olkain nogudbala spirit bin jidan bos blanga yumob , en deibin deigidawei yumob en meigim yumob bulurrum olkain drimin weya nomo enijing .
49005025	Recommendation	En ola hasbin garra laigim olabat waif jis laik Jisas Krais bin laigim ola bilibamob wen imbin gibit im laif blanga wi .
45012017	Recommendation	Wal wen enibodi dum nogudbala ting langa yumob , yumob kaan peiyimbek im nogudbalawei . Yumob garra oldei trai en dumbat wanim ola pipul reken gudbala ting .
60005006	Recommendation	Wal yumob garra meigim miselp lobala langa God , dumaji im na garram det pawa blanga album yumob , en im garra lidimap yumob haibala wen im det rait taim .
44014017	Grace	Bat imbin oldei shoum olabat imbin deya , dumaji imbin oldei dumbat gudbala ting blanga olabat . Im na oldei jandim det rein brom top , en im na oldei meigim ola daga gro wen im det rait taim . Im na oldei gibit yumob daga en meigim yumob gudbinji . ” Lagijat na det dubala bin jinginat langa detlot pipul ,
54003011	Recommendation	En seimwei igin ola waif blanga detlot tjetj lida garra jidan gudbalawei wulijim ola pipul garra rispek langa olabat , en dei kaan toktok nogudbalawei blanga enibodi . Dei garra jinggabat gudbalawei olataim . Dei garra jidan lagijat na wulijim ola pipul garra trastim olabat blanga enijing .
66002021	Sin	Aibin gibit im taim blanga tenim miselp brom det nogudbalawei blanga im . Bat im nomo bin wandi libum det nogudbalawei .
44012020	Description	Bambai na King Herod bin gitwail langa detlot pipul langa det dubala taun gulum Taya en Saidan , en detlot pipul bin go langa im blanga tok en sodimat det trabul , dumaji deibin oldei gedim olabat daga brom det kantri blanga det king na . Wal bifo deibin tok langa det king , deibin swit tok langa det boswan wekinmen blanga im neim Blastas , en imbin album olabat , en afta deibin go langa det king , en deibin askim im blanga jidan gudwei garram olabat .
43008049	Sin	Wal Jisas bin dalim olabat , “ Nomo . Mi nomo garram nogudbala spirit insaid langa mi . Mi oldei rispek main Dedi . Bat yumob nomo rispek mi .
43006018	Description	en strongbala win bin gidap , en imbin meigim det woda go rafwan ,
45008018	Faith	Wal ai reken ola trabul weya wi abum tudei nomo enijing . Bat det gudbala ting weya garra hepin langa wi bambai , im brabli bigbala ting tharran .
62002012	Grace	Wal ol yumob biginini main , mi raidimbat dijan leda langa yumob , dumaji God bin larramgo yumob fri brom ol detlot nogudbala ting weya yumob bin dumbat . En imbin larramgo yumob fri dumaji Jisas Krais bin dai blanga yumob .
55001009	Grace	Yu si ? God bin seibum yunmi , en imbin pikimat yunmi blanga jidan blanga im . Im nomo bin pikimat yunmi dumaji yunmi bin dum gudbala ting blanga im . Nomo . God bin pikimat yunmi dumaji imbin meigim im ronwan plen blanga kain langa yunmi . En imbin brabli kainbala langa yunmi thru Jisas Krais det san blanga im . Wal God bin meigim det plen blanga im longtaim bifo imbin meigim dijan wel .
43019006	Violence	Wal wen detlot haibala serramonimen en detlot blijiman bin luk Jisas , deibin jingat , “ Kilim im ded ! Neilimap im langa kros en larram im dai deya ! ” Pailat bin dalim olabat , “ Wal yumob deigim im yumob selp en neilimap im langa det kros . Ai kaan meigim im dai , dumaji ai kaan faindim enijing rong langa im . ”
60001010	Grace	Wal longtaim ola speshalwan mesinja blanga God bin wandi faindat hau God garra seibum im pipul olabat en wotaim im garra seibum olabat . Detlot speshalwan mesinja bin tok olkain wed blanga God weya im garra seibum yumob . Yumob sabi ? Det Spirit blanga Jisas Krais bin jidan langa detlot speshalwan mesinja , en imbin shoum olabat hau God garra seibum im pipul olabat en wotaim im garra seibum olabat . Bat dei nomo bin sabi brabliwei , dumaji deibin tok blanga det trabul weya Jisas Krais bin abum en blanga ola gudbala ting weya bin hepin afta . Bat dei nomo bin sabi tharran na bin det ensa .
63001007	Sin	Wal loda nogudbala pipul bin go ebriweya langa ola kantri , en detlot pipul reken Jisas Krais nomo bin kaman langa dijan wel laiga men , en dei oldei trai en trikimbat pipul en meigim olabat bilib langa det laiyawan wed . Wal detkain nogudbala pipul meigim miselp enami blanga Jisas Krais ,
44024005	Sin	Im oldei stadim fait langa ola Juwish pipul ebriweya langa ola kantri . Imbin meigim miselp bos blanga detlot nogudbala pipul brom Nesareth ,
54003016	Grace	Trubala ai dalim yu . God bin shoum wi brabli bigbala ting iya . Nobodi bin sabi dijan ting bifo . Bat wi sabi na hau blanga jidan trubalawei blanga God . Yu sabi wanim mi toktok ? Imbin kaman garram bodi laik wi , en det Holi Spirit bin shoum wi trubala im det san blanga God , en ola einjul bin luk langa im , en loda pipul bin spredimatbat det wed blanga im langa ebri kantri , en pipul brom ebri kantri bin bilib langa im , en God bin deigimbek im langa hebin .
66016021	Violence	Bat deibin faindim bigwan heilston jis laiga brabli bigwan ston bin buldan brom top . Deibin buldan jis laik rein ontop langa ol detlot pipul . Detlot pipul bin abum bigiswan trabul , en deibin sweya langa God blanga det trabul du .
61003013	Faith	Nomeda ola skai garra barnap garram faiya , en ola ebrijing garra meltap brom det faiya , bat stil wi wandim det dei garra kaman , dumaji wi weidabat blanga det nyubala hebin en det nyubala graun weya God bin pramis . Deya na ola pipul garra jidan gudwei .
66006014	Description	Ola skai bin binij jis laik deibin rolimap peipa , en deibin shifdimbat ola hil en ola ailin du .
58010010	Grace	en God bin meigim wi klin en fri brom ola nogudbalawei blanga wi , dumaji Jisas bin dum wanim God bin wandim im blanga dum . God bin meigim wi klin en fri lagijat thru det bodi blanga Jisas Krais wen imbin gibit miselp det wantaim jis laiga sekrifais blanga ebribodi .
52001002	Faith	Wal wen melabat prei , melabat oldei jinggabat yumob , en melabat oldei gibit theingks langa wi dedi God blanga yumob
66006004	Violence	Wal najawan hos bin kamat na . Imbin redwan dijan , en det raida langa im bin abum pawa blanga meigim ola pipul langa ola kantri faitfait en trai en binijimap olabat selp , en aibin luk sambodi bin gibit det raida brabli bigwan naif .
54006001	Recommendation	Wal ola Kristjan wekinmen hu jidan laiga prisana garra jinggabat olabat bos gudbalawei en shoum rispek langa olabat , dumaji wi nomo wandim enibodi tok nogudbalawei blanga det neim blanga God , en wi nomo wandim enibodi blanga rabishim det trubala wed weya wi lenimbat miselp .
51003009	Recommendation	en yumob kaan dalimbat laiya du , dumaji yumob bin libum det olbala laif blanga yumob garram det nogudbalawei ,
66002020	Sin	“ Wal samting deya im stil rong langa yu . Yubin larram det nogudbala wuman neim Jesabel jidan garram yu . Im reken miselp speshalwan wekingel blanga God . Bat im lenimbat ola wekinmen main blanga merrit langa enibodi en blanga dagadagat ola daga weya dei barnimbat langa drimin sheip .
48003008	Grace	En longtaim langa det oltestaman God bin tok im garra meigim ol detlot Jintail pipul hu bilib jidan raitwei langa im . Det taim na imbin gibit det gudnyus langa Eibrahem . Imbin tok , “ Garram yu na ai garra meigim ola traib langa ebri kantri brabli gudbinji . ”
58012005	Recommendation	Wal yumob nomo wandi foget det gudbala wed weya God bin tok langa yumob jis laik im biginini . Imbin tok , “ Main san , yu garra teiknodis wen God im streitinimap yu ,
58013017	Recommendation	Wal yumob garra oldei lisin langa yumob tjetj lida en duwit langa olabat , dumaji dei oldei lukaftumbat yumob , en wandei God garra tjekap langa olabat . Wal if yumob lisin langa olabat , yumob garra meigim olabat gudbinji weya dei dumbat det wek . Bat if yumob nomo lisin langa olabat , yumob garra meigim olabat nogudbinji , en dei kaan album yumob .
44013019	Description	Brom deya imbin binijimap detlot sebenbala traib langa det kantri gulum Keinan , en imbin gibit det kantri langa detlot Isreil pipul .
54006003	Faith	Wal Timathi , yu garra dalimbat en lenimbat ol dislot wed na langa ol detlot Kristjan pipul deya . En if enibodi titjimbat difrinwan wed brom det trubalawan wed blanga Jisas Krais det bos blanga wi , en if enibodi titjimbat difrinwan wed brom det trubalawan wed weya shoum wi hau God wandim wi blanga jidan , wal im laigim miselp , en im reken im sabi ebrijing . Bat im nomo sabi enijing blanga det trubalawei . Im oldei jinggabat nogudbalawei , dumaji im oldei wandi agamin garram enibodi blanga olkain wed , en detkain agamin na oldei meigim pipul jelas gija en agamin gija . Detkain agamin oldei meigim pipul toktok en jinggabat olkainwei blanga enibodi ,
63001010	Recommendation	Wal yumob irrim mi na . If enibodi kaman langa yumob kemp blanga lenimbat yumob , en if im nomo dalim yumob det trubalawan wed , wal yumob kaan welkam im en larram im jidan langa yumob kemp , dumaji if yumob larram im stap deya langa yumob kemp , wal im jis laik yumob joinin langa im en album im dumbat det nogudbala wek blanga im .
47001005	Grace	Yu si ? Wibin joinin garram Jisas Krais , en wi garra abum trabul seimwei laik imbin abum . En God garra album wi brabliwei seimwei laik imbin album Jisas .
65001011	Sin	Ai dalim yumob . Im nogud blanga detlot pipul , dumaji deibin bulurrum det wei blanga det men neim Kein hubin kilim im braja ded , en dei gridi du jis laik det men neim Beilam hubin gridi blanga mani , en dei nomo lisin langa God jis laik det men neim Kora nomo bin lisin langa God . Wal God bin panishim Kora , en im garra panishim detlot pipul du .
65001010	Sin	Bat detlot pipul hubin snikin langa yumob tok nogudbalawei blanga enijing . Nomeda dei nomo sabi det ting , bat stil dei tok nogudbalawei blanga det ting . En jis laiga enimul dei oldei dumbat enijing dei wandim . En dei sabi olabat dumbat nogudbala ting . En God garra panishim olabat blanga detlot nogudbala ting .
58011007	Faith	Dumaji Nowa bin bilib , wal wen God bin gibit im woning blanga det fladwoda weya garra hepin , imbin duwit langa im , en imbin meigim det bout blanga seibum im femili olabat . En dumaji imbin bilib lagijat , wal imbin shoum ol detlot najalot pipul olabat bin rong , en deibin ol dai . En dumaji imbin bilib , God bin meigim im gudbala men .
58009006	Description	Bat wen deibin ringimap det Tent garram ol detlot enijing , detlot serramonimen bin oldei go insaid langa det feswan rum ebridei blanga dum olabat wek .
44007051	Sin	“ Yumob granggibala pipul ! Yumob oldei meigim miselp adwan pipul , en yumob oldei jadimap yumob irriwol en nomo wandi lisin langa God . Yumob nomo oldei duwit langa det Holi Spirit seimwei laik yumob grengrenfatha olabat nomo bin oldei duwit langa im .
54001009	Sin	Bat yu jinggabat dijan na . God nomo bin meigim ola lowa blanga gudbala pipul . Imbin meigim ola lowa blanga nogudbala pipul , hu oldei breigimbat detlot lowa en nomo teiknodis langa detlot lowa , en blanga detlot pipul hu oldei dumbat olkain nogudbala ting en nomo jidan hau God wandim olabat blanga jidan , en blanga detlot pipul hu nomo bilib langa God en nomo rispek langa im , en blanga detlot pipul hu medrim olabat mami en dedi en medrimbat enibodi ,
46005009	Recommendation	Wal langa det leda weya aibin jandim langa yumob basdam , aibin dalim yumob nomo blanga meigim miselp fren blanga detlot nogudbala pipul weya oldei silipsilip gija en dum olkain nogudbala ting lagijat .
48001015	Grace	Bat God nomo bin panishim mi blanga tharran . Imbin brabli kainbala langa mi , en imbin pikimat mi bifo aibin bon , en imbin jingat langa mi blanga jidan wekinmen blanga im ,
45007015	Description	En mi nomo sabi brabliwei wanim mi oldei dumbat , dumaji mi nomo dum ola gudbala ting weya ai wandim dum . Mi oldei dum ola nogudbala ting weya ai nomo laigim dum .
61003018	Faith	Yumob garra oldei wotjimbat miselp , en yumob garra kipgon sabi Jisas Krais mowa en mowa . Im na det bos blanga wi hubin seibum wi , en yumob garra kipgon jidanbat wulijim im garra brabli kain langa yumob mowa en mowa . Wal brom tudei na wi garra preisim Jisas Krais olagijawan , dumaji det brabli shainiwan lait nomo jidan blanga enibodi . Oni blanga im na . Trubala dijan mi dalim yumob . Binij na .
46004010	Description	Yu si ? Mi en ola najalot mishanri wek blanga Jisas Krais , en blanga tharran na ola pipul reken melabat granggibala . Bat yumob reken yumob nomo granggibala . Yumob reken yumob sabi ebrijing dumaji yumob bin joinap garram Jisas Krais . Yumob reken yumob strongbala en yumob jidan haibala en pipul laigim yumob . Bat melabat wikwan en melabat nomo jidan haibala en pipul nomo laigim melabat .
60005009	Faith	Wal yumob garra jandap brabli strongbalawei weya yumob bilib langa Jisas Krais , en yumob kaan larram det dibuldibul deigidawei yumob , dumaji yumob sabi ola Kristjan pipul ebriweya langa dijan wel oldei go thru langa det trabul du .
51003022	Recommendation	Wal ol yumob wekinmen , yumob garra oldei dum wanim yumob bos dalim yumob blanga dum . Yumob kaan wek nogudwei wen yumob bos nomo deya lukinat langa yumob . Yumob garra wek gudwei olataim . Bat yumob kaan wek gudwei oni blanga meigim yumob bos gudbinji blanga yumob . Yumob garra wek gudwei dumaji yumob rispek Jisas Krais det brabliwan bos .
66017012	Description	“ Wal detlot 10 hon weya yubin luk , olabat na 10 nyubala bos . Dei nomo jidan bos . Bambai dei garra jidan bos garram det enimul . Bat oni lilbit taim dei jidan bos .
46002012	Grace	Wal ai dalim yumob . Wi nomo bin gedim eni spirit brom dijan wel . Wibin gedim det Holi Spirit brom God . En wibin gedim det Holi Spirit blanga meigim wi sabi brabliwei det trubala wed weya God bin gibit langa wi .
59005001	Recommendation	Wal ol yumob ritj pipul , yumob lisin langa mi na . Yumob garra kraikrai , dumaji bigwan trabul garra kaman langa yumob ,
66002010	Recommendation	Wal yu kaan bradin blanga enijing dei dumbat langa yu . Yu lisin mi na . Seitin garra tjakam sambala pipul insaid langa jeilhaus blanga testimbat olabat . Dei garra meigimbat trabul langa yu fo 10 dei . En nomeda dei kilim yu ded , bat stil yu garra jidan trubala langa mi olawei . En yu garra win , dumaji ai garra gibit langa yu nyubala laif .
54006011	Recommendation	Wal Timathi , yu kaan bulurrum det nogudbalawei weya aibin jis dalimbat yu , dumaji yu wekinmen blanga God . Yu garra dum wanim rait , en yu garra jidan gudbalawei hau God wandim yu blanga jidan , en yu garra bilib langa God brabliwei , en yu garra laigim ola pipul brabliwei , en wen trabul kaman langa yu , wal yu garra jidan strongbala , en yu garra jidan kainbala langa ebribodi .
59005005	Sin	Wal yumob bin meigim loda mani blanga abum gudtaim iya langa dijan kantri . En tharran na meigim yumob jis laiga buligi weya dei oldei fetinimap im raidap det rait taim garra kaman blanga kilim im .
66004004	Description	Wal det speshalwan tjeya bin jidan rait langa midul langa ola najalot speshalwan tjeya . Deibin abum 24 tjeya raidaran langa det wanbala tjeya , en sambala olmen bin jidan ontop langa ol detlot speshalwan tjeya , en deibin ol werrimon waitwan klos , en deibin ol werrimon speshalwan goldinwan het du .
66018007	Description	Dei garra gibit Bebalon loda trabul , en ola pipul blanga det pleis garra jidan brabli nogudbinji , dumaji deibin meigim olabat selp brabli haibala , en deibin gridi blanga olkain ting , en deibin kipgon tok , ‘ Bebalon im boswan . Dijan pleis im nomo seim laiga widogel . Dijan taun kaan neba jidan nogudbinji . ’
60003007	Recommendation	Wal im lagijat gin blanga ol yumob Kristjan hasbin . Yumob garra oldei jinggabat yumob waif , dumaji olabat nomo strongbala wulijim men , en yumob garra rispek langa olabat en tridim olabat gudbalawei , dumaji olabat du garra gedim det brabli gudbalawan laif weya God garra gibit langa detlot pipul hu bilib langa im san . Dei garra gedim det laif mijamet garram yumob , en if yumob jidan garram olabat brabliwei , wal God garra teiknodis langa yumob wen yumob prei langa im , en nomo enijing kaan stapam det preya .
54002012	Recommendation	Ai nomo larram olabat titjimbat ola men en jidan bos blanga olabat .
46001009	Faith	Yumob sabi na ? God bin pikimat yumob blanga jidan gulijap garram Jisas Krais det san blanga im , en wi sabi God garra dum wanim imbin pramis .
48005013	Recommendation	Wal main braja olabat , God bin jingat langa yumob blanga meigim yumob jidan fri . Bat yumob nomo jidan fri blanga dum enijing weya yumob bodi wandim . Nomo . Yumob jidan fri blanga dum gudbala ting . Yumob fri blanga laigim gija en albumbat miselp , dumaji ola lowa kaman brom det wanbala haibala lowa weya im tok , “ Yumob garra laigim ola najalot pipul brabliwei jis laik yumob laigim miselp . ”
59002012	Recommendation	Wal ebritaim yumob tok en dum enijing , yumob garra tok en dum gudbala ting , dumaji yumob bilib langa God , en God garra deigim yumob langa kot garram det lowa blanga im weya gin meigim wi fri ,
46012005	Faith	En nomeda wi dumbat olkain difrinwan wek blanga det bos blanga wi , bat stil oni wanbala brabliwan bos im jidan .
45009005	Description	en ol detlot Isreil pipul bin ol kamat brom detlot thribala speshalwan men neim Eibrahem en Aisik en Jeikob , en brom detlot Isreil pipul na Jisas Krais bin kaman . En wi garra preisimbat God ebridei olagijawan . Trubala .
47001006	Description	Wal trubala melabat dalim yumob . Melabat bilib langa Jisas Krais . En blanga tharran na pipul oldei gibit melabat trabul . En melabat abum det trabul wulijim melabat garra album yumob bilib brabliwei wulijim God garra seibum yumob . En im lagijat du wen God oldei album melabat . Im album melabat wulijim melabat garra album yumob go thru langa det trabul weya yumob abum seimwei laik melabat go thru langa det trabul weya melabat abum .
47001021	Faith	Oni God na meigim wi jandap strongbala garram Jisas Krais , dumaji im na bin kadimat wi brom det olbalawei en pudum wi langa det nyubalawei ,
44010015	Recommendation	Wal det sambodi bin tok langa im igin , “ Yu kaan gulum enijing nogudwan weya God bin tok im gudwan . ”
66018009	Sin	Wal detlot bos brom ola kantri hubin joinin langa ola nogudbala ting langa Bebalon , wen dei garra luk det smok kamat brom det taun weya im barnbarn , dei garra kraikrai blanga det pleis .
43014023	Faith	Jisas bin tok , “ Enibodi hu laigim mi garra duwit langa main wed , en main Dedi garra laigim im , en mi en main Dedi garra kaman langa im en jidan garram im .
62004010	Grace	Wal wi garra laigim wi braja olabat seimwei laik God bin laigim wi . Yumob sabi ? Wi nomo bin laigim im basdam . Imbin laigim wi basdam , en imbin jandim im san blanga dai blanga meigim det wei blanga wi , wulijim God garra larramgo wi fri brom wi nogudbalawei .
62001007	Faith	Bat if wi bulurrum det trubalawei , en if wi jidan langa det lait seimwei laik God jidan , wal wi jidan mijamet wulijim wan femili , en det blad blanga im san Jisas Krais klinim wi brom ol detlot nogudbala ting weya wibin dumbat .
48004007	Grace	Yumob sabi ? Wi nomo jidan laiga wekinboi na . Wi jidan biginini blanga God , en dumaji wi jidan biginini blanga im , wal im garra gibit wi ola ebrijing weya imbin pramis langa im biginini olabat .
58001008	Faith	Bat langa im san , God bin tok , “ God , yu garra jidan bos olagijawan ,
43010033	Sin	Wal detlot pipul bin tok , “ Melabat nomo wandi stonim yu blanga ol detlot gudbala ting . Melabat garra stonim yu dumaji yubin tok brabli nogudbalawei wen yubin tok yunbala God wanbala . Yu nomo God . Yu oni men . ”
66014011	Description	Det smok brom det faiya garra ardimbat olabat olagija , en det smok garra kipgon olagija . Detlot pipul hu bulurrum det enimul en buldan langa det sheip blanga im , detlot pipul hu garram det namba bren blanga im neim langa olabat , ol detlot pipul na kaan abum spel brom det faiya . Deitaim en naitaim dei garra kipgon barnbarn . ” Lagijat na det namba 3 einjul bin tok .
47004001	Faith	Wal melabat nomo oldei nogudbinji en gibap , dumaji God oldei kain langa melabat , en im na bin gibit melabat dijan wek blanga dum .
58013006	Faith	Lagijat na God bin tok en blanga tharran na , wi garra meigim miselp strongbala blanga tok , “ Det bos na oldei albumbat mi . Ai kaan bradin blanga enibodi , dumaji nobodi kaan dum enijing langa mi . ” Lagijat na wi garra tok .
45014003	Recommendation	Wal detlot pipul hu dagat enikain daga kaan reken miselp haibala langa detlot pipul hu nomo dagat bif . En detlot pipul hu nomo dagat bif kaan tok enijing blanga detlot pipul hu dagat enikain daga , dumaji God bin meigim olabat jidan gudfren blanga im .
45015005	Grace	Wal God na oldei meigim wi jidan strongbalawei en meigim wi nomo wandi gibap .
58007027	Description	Wal Jisas im nomo seim laik detlot najalot boswan haibala serramonimen . Deibin oldei lafta abum det sekrifais serramoni ebridei blanga meigim miselp fri brom olabat nogudbalawei basdam , en afta deibin oldei abum det sekrifais serramoni blanga meigim ola pipul fri brom olabat nogudbalawei . Bat Jisas bin dum det sekrifais serramoni wantaim , en imbin gibit im ron laif blanga det sekrifais serramoni blanga meigim ebribodi fri . Oni wantaim imbin lafta dum .
62003017	Sin	Yumob sabi ? If enibodi garram loda enijing , en im luk im braja nomo garram enijing , en im nomo jinggabat langa im , wal im nomo laigim God brabli .
47005008	Faith	En wi jidan strongbala du . Bat ai dalim yumob . Ai wandi libum dijan bodi iya langa dijan wel en go en jidan garram Jisas Krais det bos blanga wi .
60002011	Recommendation	Wal main Kristjan fren olabat , wi jidan jis laiga streinja langa dijan wel , dumaji wi nomo blanga dijan pleis . Wi blanga hebin . En ai dalim yumob . Nomeda wi jidan iya langa dijan wel , bat stil yumob kaan larram ol detlot nogudbala filing blanga yumob bodi deigidawei yumob , dumaji ol detlot nogudbala filing na oldei fait langa wi insaidwei .
60002017	Recommendation	en yumob garra rispek langa ebribodi . Yumob garra laigim yumob Kristjan braja olabat , en yumob garra teiknodis langa det king blanga det kantri weya yumob jidan , en yumob garra teiknodis en rispek langa God du , dumaji im na det brabli haibalawan .
44007025	Description	Imbin reken im kantrimen olabat bin sabi God garra yusum im blanga larramgo olabat fri brom det kantri . Bat dei nomo bin sabi .
50003002	Violence	Yumob sabi ? Sambala pipul reken if yu nomo bin abum det serramoni blanga sekamsais , wal yu kaan weship God . Wal yumob garra wotjim miselp blanga detkain pipul . Olabat tok rabishwei !
56001016	Sin	Olabat reken dei sabi God . Bat najing . Dei nomo sabi im , dumaji olabat oldei dumbat nogudbala ting , en dei nomo lisin langa God wed en dum , en dei kaan dum enijing gudwan .
45010002	Faith	En mi oldei prei blanga olabat du , dumaji ai sabi dei wandim bulurrum God brabliwei , en dei oldei trai en dumbat olkain gudbala ting blanga im . Bat dei nomo sabi det trubalawei blanga God .
47001004	Grace	En ebritaim wen wi oldei abum trabul , im oldei album wi . En wen enibodi abum trabul , wi garra album im seimwei laik God oldei album wi .
55002015	Recommendation	Wal yu garra wek adbala blanga meigim God gudbinji langa yu , dumaji yu wekinmen blanga im , en yu kaan sheim blanga det wek weya yu dumbat . Yu garra hendulum det trubalawan wed gudbalawei ,
53002004	Description	Bat det men garra meigim miselp bos langa ebrijing basdam . Im garra meigim miselp bos langa ola drimin en langa enikain ting weya pipul oldei bulurrumbat , en im garra go en jidan langa det Serramoni Pleis blanga God deya langa Jerusalem , en im garra gulum miselp God .
49006004	Recommendation	En ola mami en dedi garra tridim olabat biginini gudwei en nomo meigim olabat gitwail , en dei garra growimap olabat gudbalawei en panishim olabat raitwei en titjimbat olabat hau blanga jidanbat laik Jisas Krais det bos wandim olabat blanga jidan .
45008037	Grace	Yumob sabi na ? Ol detkain ting kaan bidim wi , dumaji wi bidim ol detlot ting brabliwei thru Jisas Krais hubin laigim wi .
44026014	Violence	en melabat bin buldan langa graun , en aibin irrim sambodi bin tok langa mi garram det Hibru langgus . ‘ Sol , Sol , wotfo yu ardimbat mi ? Yu nomo ardimbat mi . Yu ardimbat yu ronselp gin . Yu jis laiga buligi weya im kipgon gobek en ardim miselp langa det shapwan stik weya im bos holdim . ’ Lagijat na det sambodi bin tok langa mi .
66002009	Sin	“ Ai sabi yu garram loda wori . Ai sabi yu nomo garram mani o enijing . Bat nomeda , dumaji yu jidan ritjwan langa Godwei . Ai sabi detlot nogudbala pipul hu reken miselp Juwish pipul . Bat dei nomo God pipul . Dei blanga Seitin pipul . Dei blanga det boswan dibuldibul . En ai sabi dei oldei spredimatbat yan blanga yu .
46013006	Faith	En wen yu laigim pipul , yu nomo gudbinji wen dei dum nogudbala ting . Yu garra gudbinji wen dei bulurrum det trubalawei .
59001021	Recommendation	Wal yumob garra libum ol detlot nogudbalawei blanga yumob , en yumob garra gibit miselp langa God , en yumob garra lisin langa det wed weya imbin gibit langa yumob , dumaji det wed na gin seibum yumob .
46003006	Grace	Aibin dalim yumob det gudnyus basdam jis laik det fama weya im plentimbat det sid , en afta Apalas bin kipgon titjimbat yumob jis laik det fama weya im kaman biyain en wodarimbat det gadin . Bat minbala nomo bin meigim det gudnyus wek langa yumob laif . God bin meigim det gudnyus wek langa yumob laif .
66014008	Sin	Brom deya sekanwan einjul bin kamat , en imbin tok , “ Binij na ! Binij na ! Det taun gulum Bebalon im binij na ! Det taun bin meigimbat ola pipul dumbat olkain nogudbala ting . Bat det taun im binij na ! ”
43015014	Recommendation	En if yumob dum wanim aibin dalim yumob blanga dum , wal yumob na main fren olabat .
62005021	Recommendation	Wal main biginini olabat , yumob garra wotjim miselp en nomo larram eni drimin deigidawei yumob . Binij na .
55003006	Sin	Wal yu kaan joinin langa detkain pipul , dumaji detkain pipul oldei trikimbat enibodi blanga larram olabat gowin langa im haus , en afta dei oldei meigim miselp bos blanga ola siliwan gel deya langa det haus hu nomo sabi hau blanga jidan gudbalawei . Dumaji detlot gel oldei sheim miselp wen dei dumbat olkain nogudbala ting , en dei oldei bulurrum det filing blanga olabat weya dei oldei wandimbat olkain nogudbala ting .
49004015	Faith	Wal wi kaan jidan laiga lilwan biginini , en wi kaan tok laiyinbalawei du . Wi garra dalimbat miselp det trubala wed en laigim wi braja olabat brabliwei . Lagijat na wi garra growimap miselp raidap wi jidan seimwei laik Jisas Krais , dumaji im na det hedpat en wi det bodipat ,
49004003	Faith	Det Holi Spirit bin meigim wi wanbala pipul wen imbin joinimap wi en meigim wi jidan gudbalawei , en yumob garra adwek blanga meigim miselp jidan wanbala .
44009005	Description	Wal Sol bin tok , “ Bos , hu yu ? ” En det sambodi bin tok , “ Mi na Jisas , en yu oldei ardimbat mi .
60003015	Recommendation	Yumob garra pudum Jisas Krais lida langa yumob en larram im jidan bos blanga yumob , en yumob garra oldei jidan redibala blanga gibit ensa langa detlot pipul hu askimbat yumob wotfo yumob bilib langa Jisas Krais ,
44007033	Recommendation	en God bin dalim im . ‘ Yu deigimat yu but , dumaji dijan pleis weya yu jandap im seikridwan graun . ’
62002024	Faith	Wal yumob garra jinggabat det gudnyus weya yumob bin irrim basdam , en yumob garra meiksho yumob abum det gudnyus insaid langa yumob hat , dumaji if yumob abum det gudnyus insaid langa yumob hat , wal yumob garra oldei jidan joinap garram det san en det dedi .
43008051	Faith	En trubala ai dalim yumob . If enibodi bulurrum main wed , wal im kaan neba dai . ”
66020011	Description	Brom deya aibin luk bigbala waitwan tjeya , en aibin luk det sambodi hubin jidan langa det tjeya , en ola graun en skai bin ranawei na , binij olagija .
46006013	Recommendation	Yu si ? Sambodi mait tok , “ Daga im gudwan , dumaji God bin gibit wi daga blanga dagat , en imbin gibit wi binji blanga wandim det daga . ” Wal im trubala tharran . Bat daga im nomo bigwan ting , dumaji God garra meigim det daga binij , en im garra meigim det binji blanga wi binij du . Yumob sabi wanim mi toktok iya ? God nomo bin gibit wi bodi blanga yusum nogudbalawei en silipsilipbat garram enibodi . Imbin gibit wi bodi blanga yusum raitwei en blanga bulurrum Jisas Krais det bos blanga wi . Det bos na bin seibum det bodi blanga wi .
45006011	Faith	Wal seimwei wi garra jinggabat miselp . Wibin dai , en wibin kadof brom detlot nogudbala ting , en wi jidan laibala blanga God na , dumaji wibin joinap garram Jisas Krais .
47002014	Faith	Wal nomeda wi abum loda wori , bat stil wi garra gibit theingks langa God , dumaji imbin joinimap wi langa Jisas Krais , en im oldei meigim wi win garram im , en God oldei yusum wi blanga meigim det gudnyus blanga Jisas Krais go ebriweya , en wen wi spredimat det gudnyus , wi jis laiga gudsmel , en det gudnyus im jis laiga gudsmelwan medisin .
62001005	Grace	Wal melabat dalimbat yumob det wed weya melabat bin irrim brom Jisas Krais . En iya na det wed . God im lait , en nomo eni dakbala jidan langa im .
43006037	Grace	Bat ol detlot pipul weya main Dedi bin gibit langa mi garra kaman langa mi ,
58013001	Recommendation	Wal ol yumob Kristjan pipul garra kipgon laigimbat miselp ,
58007025	Grace	Yu si ? Jisas gin oldei seibum enibodi hu wandi kaman langa God thru im , dumaji im jidan laibala olagijawan , en im gin oldei askimbat God blanga im .
43019015	Violence	Wal ol detlot pipul bin jingat langa im , “ Kilim im ! Kilim im ! Neilimap im langa det kros en larram im dai deya ! ” Wal Pailat bin askim olabat , “ Yumob wandim mi garra neilimap det king blanga yumob en meigim im dai ? ” Wal wen Pailat bin tok lagijat , ol detlot haibala serramonimen bin dalim im , “ Melabat garram oni wanbala king . En im na Sisa . ”
45011005	Grace	Yu si ? Tudei na im lagijat du , dumaji God bin pudum sambala Isreil pipul wansaid , en imbin pikimat olabat dumaji imbin brabli kainbala langa olabat .
66017002	Sin	en ola boswan brom ebri kantri bin kaman en silip garram im , en imbin meigim loda trabul blanga ola najalot pipul . Imbin meigim olabat dumbat olkain nogudbala ting jis laiga drangginbala . ” Lagijat na det einjul bin tok .
45012010	Recommendation	En yumob garra laigim miselp brabliwei dumaji yumob ol braja gija na . En yumob garra shoum rispek langa yumob braja olabat du .
45008014	Faith	Wal ol wi pipul hu bulurrum det Holi Spirit jidan jis laiga san blanga God , dumaji God nomo bin gibit wi det Holi Spirit blanga meigim wi bradin en jidan jis laiga prisana . Imbin gibit wi det Holi Spirit blanga meigim wi jidan jis laiga san blanga im , en det Holi Spirit meigim wi tok langa God lagijat , “ Dedi . ”
66012003	Description	Brom deya najawan sain bin kamat langa hebin . Brabli bigwan dregan bin jandap deya . Det dregan bin redwan , en imbin abum 7 hed garram 10 hon , en langa im hed imbin werrimon 7 speshalwan het . Wal det dregan im na det boswan dibuldibul neim Seitin hubin meigim miselp sneik longtaim blanga trikimbat ola pipul langa dijan kantri en meigim olabat go nogudbalawei .
45008017	Faith	En wi garra gedim ol detlot gudbala ting weya God garram blanga im femili olabat , dumaji wi jidan biginini blanga God . En wi garra gedim ol detlot gudbala ting mijamet garram Jisas Krais , dumaji wen wi go thru langa det trabul jis laik weya imbin abum , wal wi garra jidan mijamet garram im deya langa det brabli shainiwan lait blanga im .
54005017	Recommendation	Wal ola pipul garra shoum rispek langa ola olwan minista blanga olabat tjetj hu oldei dumbat gudbala wek . En dei garra rispek brabliwei langa detlot minista hu dalimbat en titjimbat olabat det wed blanga God du . En dei garra peiyim ol detlot minista enijing gudbalawei .
46008007	Sin	Wal loda Kristjan pipul nomo sabi oni wanbala trubala God jidan , dumaji deibin bulurrumbat ol detlot najalot drimin longtaim , en olabat jidan wikwan , dumaji det filing blanga olabat nomo sabi brabliwei wanim rait en wanim rong , en wen dei dagat eni bif weya enibodi bin yusum langa serramoni , wal dei reken det bif im blanga detlot drimin , en dei reken im nomo rait blanga olabat blanga dagat det bif . Bat stil dei dagat det bif , en im meigim olabat nogud , dumaji dei dum wanim dei reken im nomo rait blanga olabat blanga dum .
43015002	Grace	en im oldei kadimof ol detlot nogudwan wadi brom det tri weya nomo abum daga , en im oldei kadimof ola rabishwan brom detlot gudwan wadi weya oldei abum daga , dumaji im wandi meigim olabat jidan brabli gudwan wulijim dei garra abum bigmob daga .
60005003	Recommendation	Bat yumob kaan jidan jis laiga bos blanga detlot pipul en dalimbat olabat hau blanga jidan . Nomo . Yumob garra jidan jis laiga lida blanga olabat en shoum olabat hau blanga jidan .
52004013	Recommendation	Wal main braja olabat , melabat wandim yumob garra sabi wanim garra hepin langa detlot bilibamob hubin dai , dumaji melabat nomo wandim yumob garra nogudbinji en sori miselp blanga olabat seimwei laik ol detlot pipul hu nomo sabi God .
58011029	Description	Dumaji detlot Isreil pipul bin bilib , wal deibin krosim det solwoda gulum Redsi ontop langa draiwan graun , en wen detlot Ijip solja bin trai en krosim det solwoda langa det draiwan graun , det solwoda bin gaburrumap olabat , en deibin ol dai .
44007020	Description	“ Wal Mosis bin bon det taim na , en imbin brabli purdiwan beibi , en im mami bin lukaftumbat im langa im haus 3 mants .
58005002	Grace	Wal det haibala serramonimen kaan tok adbalawei langa detlot pipul hu dum nogudbala ting wen dei nomo sabi det wed brabliwei , dumaji im men du , en im jidan wikwan seimwei laik ebribodi ,
45013012	Recommendation	Im jis laik yumob bin silip basdam , bat im taim blanga yumob blanga gidap , dumaji det naitaim im gulijap binij na , en det deitaim im gulijap iya . Wal wi garra libum ol detlot nogudbala ting weya pipul oldei dumbat naitaim wen im dakbala , en wi garra jidan redibala jis laik detlot solja weya oldei werrimon detlot speshalwan klos blanga fait deitaim wen det lait im shain .
49006009	Recommendation	En ola bos garra tridim olabat wekinmen en wekingel gudwei du , en dei kaan yusum raf wed langa olabat , dumaji olabat sabi dei garram det seimwan bos langa hebin hu jidan bos blanga ola wekinmen en wekingel blanga olabat , en det bos na garra jadjim ebribodi seimwei bambai .
45012015	Recommendation	En wen enibodi jidan gudbinji , yumob garra jidan gudbinji du garram olabat . En wen enibodi kraikrai , yumob garra kraikrai garram olabat du .
45002005	Sin	Bat yumob bin jadimap miselp hat , en yumob nomo wandi gowei brom det nogudbalawei , en blanga tharran na yumob meigimbat det panishmen weya garra kaman langa yumob mowes . Det panishmen garra kaman langa yumob langa det laswan dei wen God garra gitwail brabliwei en jadjim ebribodi . Im garra jadjim ebribodi raitwei ,
44014019	Violence	Afta na sambala Juwish pipul hu nomo bin laigim Pol bin kaman brom det dubala taun gulum Entiyak en Aikoniyam , en deibin meigim ola pipul teiknodis langa olabat , en deibin stonim Pol , en wen deibin reken imbin dai , deibin pulum im bodi atsaid brom det taun , en deibin libum im deya na .
43013021	Description	Afta wen Jisas bin tok lagijat langa im wekinmen olabat , imbin brabli nogudbinji , en imbin dalim olabat streidat , “ Trubala dijan mi dalim yumob . Wanbala brom yumob garra hendimoba mi langa detlot pipul weya garra kilim mi ded . ”
48003022	Faith	Bat det lowa nomo bin abum det pawa blanga meigim enibodi jidan raitwei langa God , dumaji langa oltestaman im tok ebribodi langa dijan wel oldei dumbat olkain nogudbala ting , en dei nomo oldei duwit langa det lowa . Yu si ? If yu wandim det laif weya God bin pramis blanga gibit , wal yu garra bilib langa Jisas Krais , dumaji God gibit det laif oni langa detlot pipul hu bilib langa im .
66011007	Violence	Wal wen det dubala witnis garra binij dalimbat det wed blanga God , wanbala najakain enimul garra kamat brom det dipwan hol blanga fait langa dubala , en im garra bidim dubala . Im garra binijimap dubala ,
58003014	Faith	en wi garra oldei bilib strongbalawei jis laik wibin bilib basdam , en if wi nomo bilib lagijat olawei , wal wi nomo jidan joinap garram Jisas Krais .
45008010	Faith	Bat if Jisas Krais im deya insaid langa yu , wal nomeda yu bodi garra dai brom det nogudbalawei , bat stil det Holi Spirit gibit yu laif , dumaji God bin meigim yu jidan raitwei langa im .
44007052	Sin	En nobodi kaan faindim eni speshalwan mesinja brom God tudei , dumaji yumob grengrenfatha olabat bin oldei kilimbat ol detlot speshalwan mesinja hubin dalim olabat blanga det brabli haibala wekinmen blanga God . Det wekinmen na im Jisas . En yumob na bin hendimoba im en kilim im ded .
48005021	Sin	Pipul git drangk en go sili . Ol detkain ting na pipul dumbat . Wal ai dalim yumob jis laik aibin dalim yumob basdam . Detlot pipul hu oldei jidan lagijat kaan go langa God deya langa hebin .
43012036	Faith	“ Yumob sabi wanim mi toktok ? Det lait im iya garram yumob . En mi na det lait . En yumob garra bilib langa mi wulijim yumob garra jidan pipul blanga det lait . ” Lagijat na Jisas bin tok .
58003002	Faith	God na bin pikimat Jisas blanga dum det wek , en imbin duwit langa God brabliwei jis laik weya Mosis bin wek brabliwei basdam wen God bin pikimat im blanga lukaftumbat im pipul olabat .
56003006	Grace	Wal God bin gibit wi det Holi Spirit thru Jisas Krais . En Jisas Krais na bin seibum wi , en God nomo bin holdimbek det Holi Spirit brom wi .
44004036	Description	Wal wan men hubin bon langa det ailin kantri gulum Saipras bin deya langa detlot bilibamob . Imbin neim Josef , en imbin brom det Libai klen . Imbin selim im fam , en imbin gibit det mani langa detlot speshalwan mishanri , en deibin gibit im najawan neim . Deibin gulum im neim Banabas , dumaji imbin oldei albumbat ola bilibamob .
48006009	Recommendation	Wal wi kaan nokap dumbat gudbala ting , dumaji if wi nomo gibap , wal wen det rait taim garra kaman , wi garra gajim ola gudbala ting garram det olagijawan laif .
48002019	Faith	Bat wi kaan gobek langa det lowa , dumaji wi jidan jis laiga dedbala langa det lowa wulijim wi garra jidan laibala blanga God . En det lowa na bin meigim wi dai .
66011001	Recommendation	Brom deya langa main drim sambodi bin gibit mi wanbala stik jis laiga rula , en sambodi bin dalim mi , “ Yu go en meshurumap det serramoni pleis blanga God , en yu meshurumap det teibul blanga ofring weya dei oldei gugumbat det bif blanga gibit theingks langa God , en yu kaundimap haumeni pipul weshipbat God deya langa det serramoni pleis .
66014004	Description	Deibin jidanbat brabli klinbala bifo . Dei nomo bin oldei merrit langa eni gel , najing . Oni deibin bulurrumbat det yangwan ship ebriweya imbin go , dumaji det yangwan ship bin baiyim olabat . Deibin speshalwan pipul blanga God , en olabat jis laiga feswan ofring blanga det yangwan ship .
66009007	Description	Wal detlot jigiwan grashopa bin redi blanga go en fait na . Deibin jis laiga hos weya solja oldei raidimbat blanga go en fait . Langa olabat hed deibin abum samting jis laiga speshalwan goldinwan het , en deibin abum feis jis laik pipul .
60002016	Recommendation	God bin meigim yumob fri , en yumob garra jidan friwan . Bat yumob nomo fri blanga dumbat olkain nogudbala ting . Nomo . Yumob garra jidan jis laiga wekinmen blanga God ,
54004010	Faith	Yunmi oldei wek brabli adbala , dumaji yunmi trastim det laibalawan God blanga seibum yunmi , en im na garra seibum ebribodi hu bilib langa im .
58010029	Sin	Wal wanim yumob reken garra hepin if enibodi nomo laigim det san blanga God en tridim im brabli nogudbalawei ? En wanim yumob reken garra hepin if im tridim det blad blanga det pramis blanga God weya bin meigim im fri seim laik odinri blad ? En wanim yumob reken garra hepin if im tok nogudbalawei blanga det Holi Spirit hubin brabli kain langa im ? Yu sabi ? Deibin oldei panishim det sambodi hu nomo bin duwit langa det lowa . Bat God garra panishim brabliwei det sambodi hubin tjakidawei det san blanga im .
43020021	Grace	en wanmo Jisas bin dalim olabat , “ Yumob garra jidan gudbinjiwei na . En ai jandim yumob blanga dum det wek jis laik main Dedi bin jandim mi blanga dum det wek . ”
65001016	Sin	Wal detlot pipul na oldei grambulbat en poindimbat bingga langa najalot pipul . Olataim dei oldei bulurrumbat olabat ron nogudbalawei . Olataim dei oldei toktok en bostinabat blanga olabat ronselp en blanga wanim olabat wandim dumbat . En wen dei tok gudbalawei blanga najalot pipul , dei tok lagijat blanga switinimap detlot pipul , en afta dei pulumat ola enijing brom olabat weya dei wandim .
66006015	Description	Ola pipul bin blandim miselp langa ola keib en langa bigwan ston . Ola haibala men en ola bigbala bos langa ebri kantri , en ola boswan solja en ola strongbala men , en ola ritj pipul en ola wekinmen en wekingel , ebribodi bin blandim miselp langa ston kantri .
66021008	Sin	Ola najalot pipul garra jidan langa det bigbala faiya . Ol detlot pipul hu jidan bradinbala en ol detlot pipul hu nomo bilib langa mi en ol detlot pipul hu jidan nogudbala en ol detlot medra en ol detlot pipul hu oldei silipsilip garram enibodi en ol detlot laiyinbala en ol detlot pipul hu oldei dumbat olkain klebabala ting en ol detlot pipul hu oldei weshipbat enikain sheip , wal ol detlot pipul na garra jidan langa det bigbala faiya . Deya na dei garra dai sekantaim . ” Lagijat God bin tok .
44022016	Recommendation	en afta imbin tok , ‘ Wal yu kaan weistimbat taim . Yu gidap na , dumaji yu garra beptais , en yu garra askim God blanga deigidawei ola nogudbala ting brom yu . ’ Lagijat na Enanaiyas bin tok langa mi .
66009008	Description	Ola heya blanga olabat bin jis laik heya blanga yanggel , en ola tuth blanga olabat bin jis laiga laiyan tuth .
55002024	Recommendation	En yu sabi enibodi hu jidan lida blanga God kaan agamin garram enibodi . Im garra kain langa ebribodi , en im garra titjimbat olabat gudbalawei , en im kaan abum eni ad filing langa enibodi ,
51002005	Faith	Nomeda det wed im saun gudwan , bat stil yumob kaan teiknodis langa det wed , dumaji nomeda mi nomo deya garram yumob , bat stil main filing im oldei deya garram yumob , en mi brabli gudbinji blanga yumob , dumaji ai sabi yumob bilib langa Jisas Krais brabliwei , en yumob oldei dum ebrijing gudbalawei en nomo madulumap miselp , en yumob nomo oldei larram enibodi deigidawei yumob .
60003012	Sin	en im oldei lisin langa olabat wen dei prei . Bat im oldei nogudbinji langa ol detlot pipul hu dumbat nogudbala ting . ” Lagijat na langa det oltestaman im tok .
53002013	Faith	Wal main braja olabat , det bos blanga wi laigim yumob , en melabat garra oldei gibit theingks langa God blanga yumob , dumaji God bin pikimat yumob en ola najalot Kristjan pipul basdam wen imbin meigim ebrijing , en imbin seibum yumob . Det Holi Spirit blanga God bin kadimat yumob blanga im , en seimtaim yumob bin bilib det trubala wed blanga im .
66022011	Recommendation	Detlot pipul hu dumbat nogudbala ting garra kipgon dumbat nogudbala ting , en ola nogudbala pipul garra kipgon jidanbat lagijat na . Detlot pipul hu dumbat gudbala ting garra kipgon dumbat gudbala ting , en ola gudbala pipul garra kipgon jidanbat lagijat na . ”
44002038	Faith	Wal Pida bin tok , “ Yumob garra libum yumob nogudbalawei , en yumob garra beptais garram det neim blanga Jisas Krais , en afta God garra larramgo yumob fri en gibit yumob det Holi Spirit weya imbin pramisim .
52005015	Recommendation	En wen enibodi dum nogudbala ting langa yumob , yumob kaan peibek langa im , dumaji yumob garra oldei trai en jidan kainbala langa yumob braja olabat en langa ola najalot pipul du .
45001027	Sin	En im seimwei lagijat du garram ola men . Dei libum ola gel , en dei wandi go en silipbat garram men , en dei dumbat olkain nogudbala ting garram olabat selp . En blanga tharran na olabat meigim det panishmen kaman langa olabat ronselp brom dumbat detlot nogudbala ting .
50002018	Recommendation	Yumob garra brabli gudbinji , en yumob garra meigim mi gudbinji du .
44003019	Recommendation	“ Wal yumob garra tenim miselp brom det nogudbalawei blanga yumob en gibit miselp langa God , en afta im garra larramgo yumob fri brom ol yumob nogudbalawei , en im garra tjakidawei ol detlot nogudbala ting weya yumob bin dum .
66021025	Description	Dei kaan jadimap detlot geit blanga det taun deitaim . Detlot geit garra opin ol dei . En deya langa det taun dei kaan neba abum naitaim .
43006054	Faith	Bat detlot pipul hu dagat main bodipat en dringgim main blad , olabat garram det olagijawan laif ,
43019011	Sin	Wal Jisas bin dalim im , “ Yu garram pawa oba langa mi , dumaji God bin gibit yu det pawa . Bat det boswan haibala serramonimen hubin bringimap mi iya langa yu , im gilti brabliwei , dumaji im na wandim mi blanga dai . ”
59002017	Faith	Wal yumob kaan dum lagijat langa olabat , dumaji wen yumob tok yumob bilib en yumob nomo dum gudbala ting langa pipul blanga shoum olabat yumob bilib , wal yumob jis laiga dedbala .
45008003	Sin	Wal det lowa weya God bin gibit langa Mosis nomo bin abum det pawa blanga bidim det nogudbalawei , dumaji det filing blanga wi bin wikwan . Bat God bin jandim im ronwan san blanga bidim det nogudbalawei . Imbin kaman garram det seimkain filing jis laik wi garram , en thru im na God bin bidim det nogudbalawei insaid langa wi .
60003014	Recommendation	En nomeda sambodi gibit yumob trabul blanga detlot gudbala ting , bat stil yumob garra gudbinji , en yumob kaan bradin blanga enibodi en wori blanga enijing . Najing .
51003021	Recommendation	Wal ol yumob dedi en mami , yumob nomo wandi meigim yumob biginini oldei apset , dumaji im mait meigim olabat nogudbinji olagijawan .
66018002	Sin	Wal det einjul bin jingat adbala , “ Binij na ! Bebalon im binij na ! Olkainaba dibuldibul jidanbat deya langa det pleis na . Olkainaba nogudwan spirit blandim olabat selp deya langa det pleis . Olkainaba nogudbala bard jidanbat deya langa det pleis du .
62002022	Sin	Wal yumob dalim mi na . Hu det laiyinbala ? If enibodi tok Jisas nomo det boswan gulum Masaiya , wal im na det laiyinbala . En detkain pipul na enami blanga Jisas Krais , en dei gibit bekboun langa det dedi langa top en langa det san blanga im .
46011027	Sin	Yumob sabi na ? If enibodi dagat det daga en dringgim det wain nogudbalawei , wal im dum nogudbala ting langa det bodi en det blad blanga Jisas Krais det bos blanga wi .
59002020	Faith	Yumob sabi na yumob brabli granggibala if yumob bilib nomo garram ekshan , dumaji if yumob bilib en yumob nomo dum gudbala ting , wal im nogud blanga yumob .
43018003	Description	Wal Judas bin go langa det gadin , en imbin deigim sambala Roman solja , en imbin deigim sambala blijiman brom det Juwish Serramoni Pleis du , dumaji detlot haibala serramonimen en detlot najalot serramonimen gulum Ferasi bin jandim detlot blijiman . En detlot blijiman en solja bin garrimap loda bigwan naif en spiya , en deibin garrimap loda totj du , dumaji imbin naitaim .
53003003	Grace	Bat det bos blanga wi im oldei duwit , en im garra meigim yumob jandap strongbala , en im garra maindimbat yumob brom Seitin du .
44007021	Description	Afta na imbin blandim im wansaid langa det riba , en det doda blanga det king bin faindim im deya , en imbin growimap im , en imbin meigim im jidan im ron san ,
66008005	Description	Brom deya det einjul bin gajim det raunwan dish , en imbin bilimap ful garram faiya brom det teibul blanga ofring , en afta imbin tjakamdan det faiya brom hebin raidap langa dijan kantri . Laitining en thanda en olkainaba nois bin kamat na , en dijan kantri bin sheik nomo lilbit .
66018003	Sin	Det taun im binij , dumaji ola pipul bin bulurrum det nogudbalawei . Im jis laik det taun bin gibit nogudbala wain langa ola pipul , en deibin dringgim det strongbala wain , binij . Deibin dumbat ola nogudbala ting na , dumaji det taun im jis laiga yanggel hubin trikimbat ola haibala bos en meigim olabat go rongwei . Ola shop menija brom ebri kantri bin meigim olabat selp brabli ritjwan langa det taun , dumaji ola pipul langa det pleis bin gridi blanga ebrijing . ” Lagijat na det einjul bin tok .
44026021	Violence	“ Wal blanga tharran na detlot Juwish pipul bin grebum mi wen aibin deya langa det Serramoni Pleis , en deibin trai en kilim mi ded deya gin .
55004004	Sin	Dei garra jadimap olabat irriwol brom det trubalawan wed , dumaji dei oldei wandi irrim ola laiyawan wed brom najalot pipul .
43006064	Faith	Bat stil sambala pipul brom yumob kaan bilib langa mi . ” Lagijat na Jisas bin tok langa detlot pipul , dumaji brom longtaim imbin sabi ol detlot pipul hu kaan bilib langa im , en imbin sabi du wanbala men deya garra hendimoba im langa detlot pipul hu garra kilim im ded bambai .
43013026	Description	Wal Jisas bin dalim det wekinmen blanga im , “ Ai garra sokum dijan daga langa det sup en gibit langa det men . ” En wen imbin tok lagijat , imbin sokum det daga , en imbin gibit langa Judas det san blanga Saiman Askeriyat ,
54006020	Recommendation	Wal Timathi , yu garra lukaftumbat det trubalawan wed weya aibin gibit langa yu , en yu nomo wandi joinin langa detlot pipul hu oldei toktok nogudbalawei , en yu nomo wandi joinin langa detlot pipul hu oldei agamin gija blanga olkain wed en reken dei toktok blanga det trubalawan wed . Detlot wed weya dei toktok , im nomo det trubalawan wed . Bat sambala pipul bin bilib langa detlot wed , en detlot wed bin meigim olabat tenawei brom det trubalawan wed blanga Jisas Krais . Wal Timathi , ai wandim God garra kain langa ol yumob Kristjan pipul deya . Binij na .
44017005	Violence	Bat ol detlot najalot Juwish pipul bin jelas langa dubala , en deibin go en gedim ola nogudbala pipul weya deibin faindim langa roud , en deibin go en geingap langa dubala . Deibin meigim miselp bigismob , en ebribodi langa det taun bin jinginat ebriweya , en deibin go langa det haus blanga wan men neim Jeisan , dumaji deibin reken dei garra faindim Pol en Sailas deya , en deibin gowin langa det haus . Bat dei nomo bin faindim dubala deya ,
62005016	Sin	Wal if yumob luk eni braja blanga yumob dumbat nogudbala ting weya kaan meigim im dai , wal yumob garra prei langa God blanga im , en God garra larramgo im fri en meigim im kipgon jidan laibala . Lagijat na yumob garra prei blanga det braja blanga yumob hu dumbat nogudbala ting weya kaan meigim im dai . Bat wanbala nogudbala ting deya garra meigim im dai . En ai nomo dalim yumob blanga prei langa God blanga tharran nogudbala ting .
43013020	Faith	En mi dalim yumob trubala dijan najawan wed du . If enibodi welkam enibodi weya mi jandim , wal im welkam mi du . En if im welkam mi , wal im welkam main Dedi hubin jandim mi . ”
58012028	Faith	Wal nomo enijing kaan meigim God sheik , en wi garra gibit theingks langa im , dumaji im garra meigim wi jidan garram im . Wal wi garra gibit theingks langa God , en wi garra weship im hau im wandim wi blanga weship im ,
44019013	Description	Wal sambala Juwish pipul bin oldei go ebriweya en dumbat klebabala ting blanga andimwei dibuldibul du , en deibin trai en yusumbat det neim blanga Jisas Krais det boswan seimwei laik Pol bin oldei dum , en deibin trai en gibit oda langa detlot nogudbala spirit . Deibin tok , “ Langa neim blanga det Jisas weya Pol oldei toktok , yu kamat . ”
44015040	Grace	Pol bin pikimat Sailas blanga album im , en ola bilibamob deya langa det taun Entiyak bin hendimoba dubala langa det boswan blanga dum det wek ,
63001008	Recommendation	en yumob garra wotjimbat miselp blanga detkain pipul , dumaji wibin adwek blanga gedim ol detlot gudbala ting weya God wandi gibit langa wi , en yumob nomo wandi lujim detlot gudbala ting . Yumob wandi gedim detlot gudbala ting .
66011006	Violence	Wal det dubala witnis , dubala garram pawa blanga jadimap ola klaud en stapam det rein olawei langa det taim weya dubala spredimat det speshalwan wed blanga God . Dubala garram pawa blanga meigim ola springwoda go blad , en dubala garram pawa du blanga meigim olkainaba siknis en trabul kaman langa dijan kantri wen dubala wandim .
44008021	Sin	Yu kaan joinin langa melabat en album melabat garram dijan wek , dumaji det hat blanga yu im nomo rait langa Godwei .
43017010	Faith	En olabat na shoum ola pipul langa dijan wel mi haibala . En ola enijing weya ai garram , olabat blanga yu . En ola ebrijing blanga yu , olabat blanga main du .
45003012	Sin	Ebribodi bin tenawei brom im , en deibin ol go nogudwei , en nobodi oldei dum gudbala ting .
50002003	Recommendation	Yumob kaan jidan gridi en laigim miselp en dumbat enijing blanga meigim miselp haibala . Yumob garra oldei meigim miselp lobala en jinggabat enibodi bifo yumob jinggabat miselp .
66001013	Description	en rait langa midul langa detlot goldinwan lempsten wanbala men bin jandap . Det men bin werrimon brabli longwan kout . Det kout bin godan raidap langa im fut , en det men bin abum goldinwan belt raidaran langa im briskit du .
66022003	Faith	Wal yu kaan faindim enijing weya God nomo lau langa det taun . En det graun weya God bin meigim adwan longtaim nomo deya du , dumaji det speshal boswan tjeya blanga God en Jisas Krais im deya insaid langa det taun , en ola wekinmen blanga God garra weship im deya du .
60004007	Recommendation	Wal nomo longtaim na Jisas Krais garra kambek en dijan wel garra binij . En blanga tharran na yumob garra oldei jinggabat en hendulum miselp gudbalawei wulijim yumob garra prei brabliwei .
44014026	Grace	Brom deya dubala bin gowin langa bout , en dubala bin gobek langa det taun gulum Entiyak deya langa det kantri gulum Siriya , dumaji langa det taun na ola bilibamob bin hendimoba dubala langa God blanga dum det wek , en dubala bin binij det wek na .
46007028	Recommendation	Bat if yu faindim waif , wal im rait . Yu nomo bin dum nogudbala ting . En if eni singulgel faindim hasbin , wal im nomo bin dum nogudbala ting du . Bat ai dalim yumob . Ola merrit pipul garra abum olkain trabul langa dijan wel weya dei garra lukaftumbat olabat femili , en ai nomo wandim yumob singul pipul garra abum detkain trabul .
49006012	Sin	Yumob garra yusum ol detlot ting blanga God jis laiga solja weya im yusum ola ting blanga fait . Bat wi nomo fait langa pipul . Wi oldei fait langa ola dibuldibul en langa ola nogudwan spirit en langa ol detkain ting weya kamat brom dakbala en meigim miselp bos .
59001005	Recommendation	En wen yumob nomo sabi wanim yumob garra du , wal yumob garra askim God blanga shoum yumob , dumaji im na gin shoum yumob en meigim yumob sabi . Im kaan gitwail langa yumob wen yumob askim im . Im oldei shoum ebribodi wen dei askim im , dumaji im nomo gridiwan en im nomo wandi kipum det ensa brom yumob .
52005019	Recommendation	En yumob nomo wandi stapam det Holi Spirit .
58009002	Description	en deibin ringimap det Tent garram dubala rum . Det feswan rum bin abum det pol garram detlot lemp en det teibul blanga det seikridwan daga , en det rum na bin det Seikridwan Pleis .
66003018	Recommendation	“ Wal yu garra teiknodis langa mi na . Yu garra baiyim det brabli gudwan gol brom mi . Tharran na garra meigim yu brabli ritjwan . En yu garra baiyim det waitwan klos brom mi blanga werrimon . Lagijat na yu garra gaburrumap miselp weya yu jidan neigidbala . En yu garra baiyim medisin brom mi blanga det nogudwan ai blanga yu , dumaji det medisin main gin meigim yu luk gudwei .
62005013	Faith	Wal aibin raidimbat dijan leda langa yumob pipul hu bilib langa Jisas Krais det san blanga God , en aibin raidimbat dijan leda blanga meigim yumob sabi brabliwei yumob garram det olagijawan laif .
43007018	Faith	“ Yumob sabi ? If mi toktok garram main ronwan wed , wal mi meigim miselp haibala . Bat if mi wek blanga meigim God haibala , wal mi nomo dalimbat laiya . Mi tok trubalawei .
47004007	Grace	Wal det gudnyus weya melabat garram insaid langa melabat hat im brabli gudwan ting . En nomeda melabat rabish , bat stil God bin gibit melabat det gudnyus . En tharran na shoum melabat det brabli strongwan pawa weya melabat abum , nomo blanga melabat ronwan pawa . Im blanga God ronwan pawa .
45012019	Recommendation	Wal main fren olabat , yumob kaan peiyimbek enibodi nogudbalawei . Yumob garra gibit rum langa God blanga gitwail langa im , dumaji langa oltestaman God bin tok , “ Nobodi garram det rait blanga peiyimbek enibodi . Oni mi na garram det rait blanga peiyimbek enibodi . En ai garra peiyimbek im . ” Lagijat na God bin tok .
43008054	Faith	Wal Jisas bin tok , “ If mi meigim miselp haibala , wal mi nomo enijing . Bat ai nomo meigim miselp haibala . Main Dedi meigim mi haibala . En yumob reken im na God blanga yumob .
45014020	Recommendation	Yu si ? Wi nomo wandim larram daga meigim wi meigim det wek blanga God nogud , dumaji det daga im gudwan . Bat im nogud blanga enibodi blanga dagat enijing weya garra meigim im Kristjan braja jinggabat nogudbalawei en dumbat nogudbala ting .
43019040	Description	en wen dubala bin gajim det bodi blanga Jisas , dubala bin repdimap det bodi garram bendij en garram det gudsmelwan medisin jis laik ola Juwish pipul bin oldei dum .
58010034	Faith	en yumob bin oldei albumbat detlot bilibamob hubin jidan langa jeilhaus , en nomeda detlot pipul hubin oldei meigim trabul blanga yumob bin oldei deigidawei ola enijing blanga yumob , bat stil yumob bin oldei jidan gudbinjiwei , dumaji yumob bin sabi yumob garram samting mobedawan en im olagijawan .
44013023	Grace	En brom im femili na God bin gibit ola Isreil pipul det men weya imbin pramis garra seibum olabat , en det men im neim Jisas .
46002009	Faith	Yu si ? God nomo bin shoum olabat det plen blanga im , dumaji “ God bin meigim im ronwan plen blanga detlot pipul hu laigim im . Bat nobodi bin luk det plen , en nobodi bin irrim eni wed blanga det plen , en nobodi kaan sabi enijing blanga det plen . ” Lagijat na im tok langa oltestaman .
45008011	Grace	Wal God bin meigim Jisas Krais gidap laibala brom dedbala , en if det Holi Spirit blanga God jidan insaid langa yu , wal bambai God garra meigim yu bodi gidap laibala brom dedbala du thru det Holi Spirit .
45008016	Faith	Wal det Holi Spirit bin kaman , en imbin jidan garram det spirit blanga wi , en dubala shoum wi , wi jidan biginini blanga God .
48006007	Recommendation	En yumob garra meiksho yumob sabi dijan iya weya ai garra dalim yumob , dumaji nobodi kaan trikim God . Wal yumob jinggabat det fama . Wen im growimap gadin , im oldei gedim det seimkain daga weya imbin growimap gin . Yu si ? Im lagijat gin langa wi laif .
45011022	Grace	Yu si ? God im brabli kainbala . Bat im brabli admen du . Im kain langa detlot pipul hu kipgon bulurrum det wei blanga im . Bat im admen langa detlot pipul hu tenim miselp brom im . En if yumob nomo kipgon bulurrum det wei blanga im , wal im garra kadimof yumob du .
59005007	Recommendation	Wal main braja en sista olabat , yumob nomo wandim slekbek . Yumob garra weit en jandap strongbala raidap Jisas Krais det bos blanga wi garra kambek . Wal yumob jinggabat det fama . Wen im plentim ola sid langa graun , im kaan meigim det daga kamat streidawei . Im garra weit raidap det rein buldan blanga meigim det daga kamat .
55001016	Grace	Bat nomo det men neim Onesafras . Im nomo bin sheim weya aibin jidan langa jeilhaus iya langa dijan taun gulum Rom , en wen imbin kamat iya , streidawei imbin lukabat mi raidap imbin faindim mi , en imbin oldei kaman en meigim mi gudbinji . Wal God garra kain langa Onesafras en im femili . En yu sabi du wen aibin deya langa det taun gulum Efasas weya yu jidan , Onesafras bin oldei albumbat mi . En wen det rait taim garra kaman weya God garra jadjim ebribodi , wal det bos blanga wi garra kain langa Onesafras .
62002028	Faith	Yuwai , main biginini olabat . Lagijat na wi garra kipgon jidan joinap garram Jisas Krais wulijim wi garra jidan strongbala en nomo sheim langa im langa det dei wen im garra kambek .
48005016	Recommendation	Wal ai dalim yumob . Wi garra larram det Holi Spirit jidan bos blanga wi . En if im jidan bos blanga wi , wal wi kaan dum ola nogudbala ting blanga meigim wi bodi sedisfaid , dumaji detlot ting weya wi bodi wandim , olabat difrin brom detlot ting weya det Holi Spirit wandim , en dubala oldei faitfait gija , en wi kaan dum wanim wi wandi dum .
54001015	Grace	Wal yu irrim mi na , en yu jinggabat en teiknodis langa dijan brabli trubalawan wed . Jisas Krais bin kaman langa dijan kantri blanga seibum ola nogudbala pipul , en mi du aibin jidan brabli nogudbala men . Ola pipul bin nogudbala . Bat aibin brabli nogudbala .
49006010	Faith	Wal wanmo ting ai garra dalim yumob . Yumob garra meigim miselp strongbala garram Jisas Krais det bos blanga wi en garram det brabli strongbala pawa blanga im ,
46010012	Recommendation	Wal if yumob reken yumob bilib en bulurrumbat Jisas Krais brabliwei , wal yumob garra wotjim miselp en meiksho yumob nomo slekbek .
58010014	Grace	Yu si ? Ol detlot pipul hu garra jidan blanga im , imbin meigim olabat klin en fri olagija garram det wan sekrifais ofring .
43010031	Violence	Wal wen Jisas bin tok lagijat , detlot pipul bin gajim ston blanga stonim im .
46011003	Description	Bat wanbala ting deya maitbi yumob nomo sabi . Yumob nomo sabi hau blanga shoum rispek langa sebis . Yumob irrim mi na . Jisas Krais im bos blanga ola men , en ola hasbin olabat bos blanga olabat waif , en God im bos blanga Jisas Krais .
58011036	Violence	En detlot nogudbala pipul bin oldei mokimbat sambala bilibamob en beldimbat olabat garram wip . En deibin oldei taiyimapbat sambala bilibamob garram tjein en tjakam olabat langa jeilhaus ,
58006019	Faith	Wal wi sabi Jisas garra album wi , en wi garra jandap strongbalawei , dumaji wi sabi im holdim wi brabliwei weya nomo enijing kaan deigidawei wi . Im holdim wi jis laiga eingka weya holdim det bout brom det strongbala woda . Wal Jisas bin go thru langa det seikridwan ketin blanga det Brabli Seikridwan Rum blanga God . Bat im nomo bin gowin langa det Brabli Seikridwan Rum iya langa graun . Imbin gowin rait insaid langa det Brabli Seikridwan Rum weya God jidan deya langa hebin .
49005011	Recommendation	en yumob kaan joinin langa ol detlot nogudbala ting weya kamat brom det dakbala . Yumob garra shoum ola pipul detlot ting brom det dakbalawei olabat brabli nogud .
59004011	Recommendation	Wal main braja en sista olabat , yumob kaan tokabat yumob Kristjan braja en sista olabat . En if yumob tok nogudbalawei langa yumob braja o sista en yumob trai en jadjim im , wal im jis laik yumob meigim miselp bos blanga det lowa , en yumob nomo oldei dum wanim det lowa dalim yumob blanga dum , dumaji yumob reken det lowa im nogud .
66021021	Description	En deibin meigim det 12 geit garram 12 purdiwan pelbid . Ebri geit deibin meigim garram 1 bigiswan pelbid . En det roud langa det taun deibin meigim garram brabliwan gol . Det gol bin jis laik klinwan glas .
58003006	Faith	en det stori blanga Mosis bin jis laiga pitja blanga Jisas , dumaji Jisas Krais bin duwit langa God brabliwei du . Bat imbin jidan laiga san . Im nomo bin jidan wekinmen blanga det haus blanga God seimwei laik Mosis bin jidan . Jisas bin jidan bos blanga det haus , en blanga tharran na im haibala langa Mosis . Wal wi na jis laiga haus blanga God , en wi garra gudbinji en dalimbat ola najalot pipul , en wi kaan bradin blanga enijing en nokap , dumaji if wi gobekgobek , wal wi nomo jidan jis laiga haus blanga God .
45012009	Recommendation	Wal yumob garra laigim pipul trubalawei . En yumob garra heidim ola nogudbala ting en kipgon jidan garram ola gudbala ting .
66011013	Violence	Wal seimtaim dijan kantri bin sheik nomo lilbit , en ebriweya weya deibin abum 10 haus , wanbala bin buldan , en bigmob pipul bin gitkil , 7,000 bin dai . Ola najalot pipul bin brabli bradin , en deibin sabi nobodi bos langa dijan kantri . Oni God hu jidan langa hebin , im na brabli haibala bos .
48003020	Description	Yu si ? Wen God bin gibit det lowa , imbin lafta abum det men Mosis langa midul blanga wekimat det ting . Bat wen imbin gibit det pramis langa Eibrahem , imbin dum miselp . Im nomo bin abum enibodi langa midul , dumaji oni wanbala bin meigim det pramis . En God na det wanbala , dumaji oni wanbala God jidan .
43019010	Description	Wal Pailat bin tok , “ Wotfo yu nomo ensim mi ? Yu garra ensim mi , dumaji ai garram det pawa blanga meigim yu go fri o blanga meigim yu dai langa kros . ”
44008032	Description	Wal Filip bin galimap langa det bagi , en imbin luk det stori weya det men bin ridimbat , en det stori bin tok , “ Im nomo bin tok enijing . Imbin jidan kwaitbala , jis laik det ship weya sambodi lidimbat im langa det yad blanga dai . En imbin jidan kwaitbala jis laik det lilwan ship wen olabat kadim im wuliwan heya .
44013021	Description	en afta wen detlot pipul bin askimbat God blanga gibit olabat king , imbin pikimat Sol blanga jidan king blanga olabat . Sol bin san blanga det olmen neim Kish brom det Benjamin klen , en imbin jidan king fo 40 yiya ,
56001010	Sin	Wal yu garra pikimat detkain men na , dumaji loda Kristjan pipul deya langa det kantri nomo duwit langa enibodi . Loda Kristjan pipul tok eniwei , en dei trai en meigim najalot pipul bilib langa olabat wei , en dei nomo lisin langa enibodi . En loda Kristjan pipul brom detlot Juwish pipul jidan lagijat du .
44010012	Description	en det kaliko bin rait ful garram olkain enimul en sneik en bard weya detlot Juwish pipul nomo bin lau dagadagat ,
43017022	Grace	“ Wal aibin meigim detlot wekinmen main jidan haibala jis laik yubin meigim mi jidan haibala wulijim dei garra ol jidan wanbala jis laik yunmi jidan wanbala .
55001013	Faith	Wal Timathi , yu garra meiksho yu nomo lujim det trubalawan wed weya aibin lenimbat yu brom det gudnyus , en yu garra oldei bulurrum det wed , en yu garra kipgon bilib langa Jisas Krais en laigim ola pipul brabliwei , dumaji wen wi joinap garram Jisas Krais , im meigim wi bilib langa im en laigim ola pipul .
43002006	Description	Wal ol detlot Juwish pipul bin abum lowa blanga washimbat miselp , en deibin abum siksbala stonwan wodadram deya blanga abum det serramoni . Detlot wodadram bin brabli bigwan gulijap 100 lita . Bat deibin ol emtiwan nomo garram woda .
46015034	Recommendation	Wal yumob garra jinggabat gudbalawei na en libum det nogudbalawei blanga yumob . En aibin dalim yumob streidat lagijat , dumaji sambala yumob pipul deya nomo sabi God . En wen mi tok langa yumob lagijat , ai wandi meigim yumob sheim .
49004002	Recommendation	Yumob garra meigim miselp lobala , en yumob kaan jidan ad langa enibodi . Yumob garra jidan sofwan , en yumob garra weit en gibit yumob Kristjan braja olabat taim . Yumob kaan fosim olabat blanga libum ol detlot nogudbala ting weya dei dumbat . Yumob garra shoum olabat yumob laigim olabat .
65001023	Recommendation	En sambala najalot pipul deya , yumob wandi grebum olabat bifo dei go langa det helfaiya . En langa detlot najalot pipul du weya dei oldei dumbat nogudbala ting , yumob garra tok gudbalawei langa olabat . Bat yumob garra wotjim miselp , dumaji yumob nomo wandi joinin langa olabat weya dei dumbat detlot brabli nogudbala ting .
45008028	Grace	En wi sabi God oldei wekimat ebrijing gudwei blanga album ol detlot pipul hu laigim im . En God bin jingat langa detlot pipul na blanga dum wanim im wandim olabat blanga dum .
45016019	Recommendation	Wal ebribodi bin irrim det stori blanga yumob weya yumob bin oldei bulurrum det wed blanga Jisas Krais brabliwei . En tharran meigim mi brabli gudbinji blanga yumob . En ai wandim yumob garra kipgon sabi ola gudbala ting . Ai nomo wandim yumob garra oldei jinggabat ola nogudbala ting en meigim miselp gilti .
58009004	Description	en det golwan teibul weya deibin oldei barnim ola gudsmelwan medisin bin jidan deya insaid langa det Brabli Seikridwan Rum , en det Seikridwan Boks bin jidan deya insaid langa det Rum du , en det golwan dram garram det daga gulum mena en det wokinstik blanga Eran weya bin growimap bushis bin insaid langa det Seikridwan Boks , en det dubala ston garram detlot lowa bin insaid langa det Seikridwan Boks du ,
45003027	Faith	Wal yumob dalim mi na . Wi gin reken miselp en tok praudbalawei ? Nomo . Wi kaan reken miselp . Bat maitbi yumob reken yumob dum wanim det lowa im tok , en blanga tharran na yumob gin tok praudbalawei . Bat najing . Wi kaan tok praudbalawei blanga tharran , dumaji wi bilib langa Jisas Krais det san blanga God , en blanga tharran na God bin meigim wi jidan raitwei langa im .
43014010	Faith	Bat maitbi yu nomo bilib mi jidan garram main Dedi en main Dedi jidan garram mi . ” Lagijat na Jisas bin tok langa Filip . Afta na Jisas bin kipgon tok langa ol im wekinmen olabat , “ Ol dislot wed weya aibin dalim yumob nomo bin kaman brom mi . Dislot wed bin kaman brom main Dedi , dumaji main Dedi jidan garram mi , en im na dum ol detlot wek blanga im .
44016022	Violence	Wal wen detlot bos blanga det wekingel bin tok lagijat , ola najalot pipul bin stat toktok nogudbalawei blanga Pol en Sailas du , en detlot Roman bos bin breigim detlot klos blanga dubala , en deibin dalim blijiman blanga beldim dubala garram wip .
43013034	Recommendation	Bat ai gibit yumob nyuwan lowa blanga bulurrum . En iya na det lowa . Yumob garra laigim miselp . “ Yumob sabi ? Aibin laigim yumob , en yumob garra laigim miselp seimwei du jis laik aibin laigim yumob .
47005001	Grace	Yu si ? Dijan bodi weya wi garram iya langa dijan wel im jis laiga tent weya wi jidan insaid . En wi sabi wen God garra pulumdan dijan tent , im garra gibit wi nyubala bodi deya langa hebin jis laiga haus blanga jidan insaid . Nobodi bin meigim det haus blanga wi . Oni God bin meigim . En det haus garra jidan olagijawan .
43012044	Faith	Wal Jisas bin dalim ola pipul . Adbalawei imbin tok langa olabat , “ Wen enibodi bilib langa mi , wal im bilib langa main Dedi hubin jandim mi du .
44009013	Description	Wal Enanaiyas bin tok , “ Bos , loda pipul bin dalim mi blanga det men en blanga ola nogudbala ting weya imbin oldei dumbat langa yu pipul olabat deya langa Jerusalem ,
55003002	Sin	en dei garra jidan gridibala , en dei garra reken miselp haibala langa enibodi , en dei garra tok praudbalawei , en dei garra tok olkain nogudbala wed langa enibodi , en dei kaan teiknodis langa olabat mami en dedi , en dei kaan sei theingkyu langa enibodi , en dei kaan jinggabat God ,
45005009	Grace	Yu si ? Jisas Krais bin weistim im blad blanga meigim wi jidan raitwei langa God . Imbin dai blanga wi , en blanga tharran na trubala im garra seibum wi brom God panishmen langa det laswan dei .
45014014	Sin	Wal yumob irrim mi na . Aibin joinap garram Jisas Krais det bos blanga wi , en ai sabi brabliwei nomo eni daga nogudwan . Bat ai sabi wen enibodi reken det daga im nogudbala , im kaan dagat det daga , dumaji blanga im det daga im nogudwan .
54004006	Faith	Wal Timathi , if yu wandi jidan gudbala wekinmen blanga Jisas Krais , wal yu garra dalim ola braja dijan wed weya mi dalimbat yu . En if yu wandi jidan strongbalawei , wal yu garra kipgon bulurrumbat det trubala wed weya wi bilib en weya aibin lenimbat yu ,
