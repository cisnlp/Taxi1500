62003016	Faith	Cristo'ga onhikwava'ẽ omanomo nhande repyga nhande arõheteavo ikwehe . A'ero nhande ikwahavi kiro nahã ko ojipe'g̃a arõa javo . Nhande tiarõ hete nhaneirũ'g̃a a'ero hamo . Xa'eyme po nhande hamo : “ Namanopotari ji . Nurã ji nanhikwava'eg̃i nhiirũ'g̃a ndepyga . ” Xa'eyme ti a'ea . Xanhikwava'ẽ tuhẽ po nhande nhaneirũ'g̃a ndepyga hamo .
43013001	Grace	Aerẽ Jesus'ga ei oyvyteri pe : “ Kiro po ti g̃a japoi toryva Páscoa nehẽ , ” ei ga . “ Oho kiro a'ero nhimanoa apiavo . A'ero po ti ji hoi yvagi pe jiruva'ga pyri nehẽ , ” ei ga oyvyteri pe . Oarõhetee'ymi ko Jesus'ga ojiheve'g̃a . Omanorame ga gwepiuka hete g̃a pe g̃wemiarõhetea a'ero .
58003017	Sin	Onhi'ig̃a rendukatue'ỹva'ea rehe Tupana'ga onhimonha'nga quarenta anos mondorame . Ongae'ỹi me ahe manoi a'ero okote'varuhuavo . Pevo ahera'oa pytai a'ero .
60001014	Recommendation	Pehendu katu ti Tupana'ga nhi'ig̃a . Ymya pe ipotaruhui ite'varuhuva'ea jipi . A'ereki a'ea rupi pe ndapekwahavi pejikoge'yma Jesus Cristo'ga rehe . Pepohi ti pejikoagwera hugwi a'ero penhimbipotaruhua hugwi .
45011032	Grace	Yvyakotyve'g̃a ndekote'varuhupava g̃waramo Tupana'ga nohenduvukari g̃a pe onhi'ig̃a taporogwety ti ji g̃a nhaporemo nehẽ javo .
66006006	Description	Kiroki ga oko quatrove'g̃a pyteri pe — gaha ji ahendu . Kiro ga ei cavalo arimove'ga pe : — Momi itambere'ia aheporavykyhava ikwepykava — kiroki ikwepykava ahe opyhy oporavykyrame ara rupi ve . Momi jitehe itambere'ia um litro de trigo apopyra rehe pão rehe — kiroki pão ahe o'u ara rupi ve . A'ereki he'yjuhu ko itambere'ia mbatera rehe kiro , ei ga . Momi itambere'ia aheporavykyhava ikwepykava — kiroki ikwepykava ahe opyhy oporavykyrame ara rupi ve . Momi jitehe itambere'ia três litros de trigo'java'ea apopyra rehe cevada apopyra rehe pão rehe — kiroki pão ahe o'u ara rupi ve . A'ereki he'yjuhu ko itambere'ia mbatera rehe kiro , ei ga . Terembote'varuhui ti yva'ia oliveira yva'ia . A'ea ko ahe oapo ikavamo azeiteramo , ei ga . Terembote'varuhui ti ojipea yva'ia videira yva'ia . A'ea ko ahe oapo vinhoramo , ei ga cavalo arimove'ga pe .
59004010	Recommendation	Pemohẽ ti pejikote'varuhua Tupana'ga pe akoteheuhu ji javo . Aerẽ po ti Tupana'ga pe mbohetei a'ero nehẽ .
44017031	Grace	— Aerẽ mbapava koty po ti Tupana'ga Jesus'ga mbo'eukari g̃andeaporog̃ita pe nehẽ . A'ereki ymya ga e'i Jesus'ga pe : “ Aerẽ po ti ndehe ere'e g̃a pe nehẽ , ” ei Tupana'ga ga pe . A'ea rupi katu po ti Jesus'ga ekatui g̃a pe a'ero nehẽ ikwahava g̃andeaporog̃itapyryva ojipe'g̃a ndeaporog̃itate'varuhua nehẽ , ei Paulo'ga g̃a pe . Tupana'ga okwahavukaripe Jesus'ga rembi'eag̃wama yvyakotyve'g̃a pe ikwehe . A'ereki ga ombogwera Jesus'ga mongovo , ei ga Atenaspeve'g̃a pe .
43019002	Description	Igwete soldados'g̃a Jesus'ga rerekomemuapotari . Nurã g̃a ipovãpovani yhypoa hatiuhũva'ea onhatimag̃atuva'ea apovo . Igwete g̃a inog̃i Jesus'ga akag̃a rehe nahã huvihava'g̃a akanitara javo tehe . Igwete g̃a imongiukari ga pe tapy'ynhapig̃wag̃ahiva'ea nanongara huvihava'g̃a omongi javo ga pe .
54005014	Recommendation	Nurã koji'i pyry ji ve ig̃waivĩe'ỹve'g̃a nembirekoa'javamo gwa'ygwa'yramo . Togwereko katu ti g̃a gwa'yra'g̃a g̃wongapypeve'g̃a nderuva . Po ti nahã ig̃waivĩe'ỹve'g̃a ndekokatui nehẽ , a'ero po ti a'ea rehe g̃a'arõe'ỹve'g̃a nde'ite'varuhui g̃a pe nehẽ . Nahã ji amog̃ita g̃a .
43014011	Faith	Ji ko ako Tupana'ga pavẽi , a'e ko ji pe me , ei ga . Tupana'ga oko ji pavẽi no , a'e ko ji no , ei ga . Perovia ti a'ea a'ero . Nhinhi'ig̃a reroviare'ymame perovia ti nhirembiapoa repiagame a'ero , ei Jesus'ga g̃a pe .
66020014	Violence	Kiro ga imombori ahemanoa tata pype ypiahua'java'ea pype . Omanove'g̃a gwyra ko ga imombori no tata pype ypiahua'java'ea pype . Ypiahua'java'ea ko tata . Ahemondoa ipype ko ahemanoa'java .
58009026	Description	Jypya Cristo'ga nomanoi a'ero . Aerẽ ga nomanoa'jaa'javi . A'ereki ojipeji ga omano . Mbapava koty ga jijukaukari omanomo ojipeji tamombo pa hete ji yvyakotyve'g̃a ndekote'varuhua g̃a hugwi javo . Nahã hahyro ga pe ojipeji .
44013018	Description	
46011033	Recommendation	Nhiirũ , pejatykarame i'gwovo Cristo'ga manoagwera kwahava'java tape'una'ẽi ti a'ero . Pe'ji ti pejohupe : “ Na ti g̃a ndupavi na'ẽ , ” pe'ji ti .
66006012	Violence	Kiro ji hepiagi cordeiro'jave'ga ojipea ka'mbigame tuju'gia apopyra . Seis ko garembika'mbigagwera a'ero . A'ero yvya ig̃wyg̃wyhetei . Kwara jypivuhuro tapy'ynhapirypivuhuva'ea ja bode ravaypivuhua apopyra ja a'ero . Jahya ig̃wag̃uhũro aherekoa ja a'ero .
58011035	Violence	Kunhangwerava'ea jikogi Tupana'ga rehe gwa'yrava'ea manorame . Nurã Tupana'ga ahera'yrava'ea mbogwerava'javi ahe mondoa'java ahe'yembora pe . Nahã ymyahũ Tupana'gareheva'ea rekopavi ojikoheteavo Tupana'ga rehe gwe'yjuhuro hako . Emo ymyahũ jarava'ea pe hahy hete reki ahe jikoga g̃waramo Tupana'ga rehe hako . He'yjuhu ahe no . Jarava'ea pe Tupana'ga arõe'ỹva'ea imondoi hahyva'ea ahera'oa moatãhava pyvõ ika'mbika'mbiga ahekag̃a pepohi ti Tupana'ga hugwi javo . “ Pe pohirame Tupana'ga hugwi po ti ore ndopojukai nehẽ , ” ei Tupana'ga arõe'ỹva'ea Tupana'gareheva'ea pe . A'ero Tupana'gareheva'ea ei reki : “ Ndoropohiri tuhẽ po ti ore Tupana'ga hugwi nehẽ . Pe ore jukarẽ po ti Tupana'ga ore mbogwerava'javi ore rerogwovo yvagi pe nehẽ ore mongovo avuirama ojipyri nehẽ , ” ei ahe . “ Koji'i pyry hete ore ve orehoa yvagi pe Tupana'ga pyri oreruva hohe yvya koty . ” A'ea ahe ei opohire'yma Tupana'ga hugwi omanomo .
44016037	Violence	Emo Paulo'ga e'i soldados'g̃a pe : — Po na rũi g̃a ore mondouka , ei ga . Penduvihava'g̃a g̃wendu g̃a'mbea g̃a imbojateherame ite'varuhuva'ea ore rehe oji'i . Orenhi'ig̃a ki a'e te g̃a nohenduvi oji'i , ei Paulo'ga g̃a pe . Ndojari reki ore rehe novĩa . Emo g̃a ore nupanupãuka tehe ojipe'g̃a ndovaki , ei ga . Ore ko romanosramo tuhẽ oroko . Po ahe nonupauhũi te romanos'g̃a hamo , ei Paulo'ga . Aerẽ g̃a ore mbuhurukatehei avo ore mongiavouka cadeia pype oji'i , ei ga . Kiro g̃a ore mo'embotari g̃andovakie'ỹ naerũ ? Po na rũi te , a'e ji , ei Paulo'ga g̃a pe . G̃ahã tuhẽ ti tuhu ore rerogwovo katu agwa hugwi nehẽ , ei ga soldados'g̃a pe .
45013009	Recommendation	A'ereki aheremimbo'eagwera e'i : “ Taperekoi ti ojipe'g̃a nembireko'g̃a . Tapejukai ti ojipe'g̃a , ” e'i . “ Tapemimuhũi ti ojipe'g̃a mbatera . Tapepotarahivuhui ti ojipe'g̃a mbatera , ” e'i aheremimbo'eagwera . Aheremimbo'eagwera nhaporemo reki e'i : “ Erenhiarõ hete nde . Na jitehe ti earõ hete ejikotyve'g̃a , ” e'i aheremimbo'eagwera ikwatijara .
62003003	Faith	Xa'e nhande a'ero : “ Tuhu ti Cristo'ga . A'ero po ti nhande rekoi ga javijitehe nehẽ , ” xa'e nhande . Nhande erame a'ea nhande pohiri nhanderekote'varuhua hugwi a'ero . “ Tiandepyry hete ti Cristo'ga pyryhetea javijitehe , ” xa'e nhande .
45007022	Faith	Jireaporog̃ita pe ji rekoi Tupana'ga remimbo'ea rehe novĩa .
50004004	Recommendation	Pejoryjory ti jipi Cristo'gareheva'ero g̃waramo . A'ea'ja ji a'ea pe me : Pejoryjory ti .
66001012	Description	Ma'g̃a onhi'ĩ ra'e ? a'e ji jijirovaga ga koty . Jijirovagame ji hepiagi hyapehava . Sete ko hyapehava ouro apopyra .
58003018	Sin	Ahe jikopotare'yma g̃waramo ga rehe , ga ei : “ A'e hete ji : Nanog̃atuag̃wami ti ji g̃apy'a g̃a nderure'yma jijipyri nehẽ , ” ei Tupana'ga hako .
43010008	Sin	Kiroki g̃a ji renonde oko timbo'e ti Tupana'gareheve'g̃a javo novĩa — iporomive'g̃a ja g̃a ahe moandyandyi pota , ei ga . Onhimbuhu tehe g̃a Tupana'gareheve'g̃a pyri g̃a nderekote'varuhuavo . Tupana'gareheve'g̃a ki a'e te nohenduvi g̃anhi'ig̃a , ei ga g̃a pe .
60002018	Recommendation	Peporavykyrame ojipe'g̃a pe pehendu katu ti g̃anhi'ig̃a penhiroyrõe'yma . Pehendu katu ti g̃anhi'ig̃a g̃a ndeaporog̃itakaturame pejihe nehẽ . G̃a ndekote'varuhurame pe me ti pehendu katu jitehe g̃anhi'ig̃a .
44006013	Description	Igwete g̃a ojipe'g̃a mo'mbeukari . A'ero g̃a ei o'mbero : — Estêvão'ga ndopigi o'ete'varuhuavo nhandejatykahavuhua pe jipi — a'ea nhaneramonhava'ea okwava'ẽ Tupana'ga pe hako , ei g̃a . Moisésva'ea remimbo'eagwera pe ga ete'varuhui jipi no , ei g̃a o'mbero .
47005018	Faith	Tupana'ga ombopyahu nhandereaporog̃ita imombiga nhandereaporog̃itate'varuhua . Gaha omondo Jesus Cristo'ga yvya koty javo ga pe : “ Yvyakotyve'g̃a ndojikoty'ara'javi ji pavẽi ji arõe'yma . Emano ti g̃a ndepyga . A'ero ti ji nhiarõukari g̃a pe nehẽ , ” ei ga . Cristo'ga manoro g̃waramo Tupana'ga nhiarõukari nhande ve . A'ero nhandejikoty'ari ga pavẽi ga aromo . A'ero Tupana'ga ei ore ve : “ Ji mombe'u ti ojipe'g̃a pe kiro , ” ei ga . “ Pe'ji ti g̃a pe nhaporemo : ‘ Na Tupana'ga nhiarõukari pe me imbopyahuavouka pendeaporog̃ita . ’ A'ea ti pe'ji g̃a pe g̃a mbojikoty'a ji pavẽi , ” ei Tupana'ga ore ve .
59005010	Recommendation	Nhiirũ , Tupana'ga nhi'ig̃a mombe'uharava'ea javijitehe po pe peko hamo . Ahe omombe'umbe'u Tupana'ga nhi'ig̃a hako . Hendupotare'ymame ojipeva'ea imbohahyukari ahe ve novĩa . Emo imombe'uharava'ea onhimomiranamba hahya pe .
44002021	Faith	“ Kiroki g̃a e'i ji ve ji poko ti javo — g̃apojykaharetero po ti ji amboheaporog̃ita pyahu g̃a mongovo jijipyri avuirama nehẽ , ” ei Tupana'ga , ei ga . Nahã Joelva'ea imombe'ui Tupana'ga nhi'ig̃a kwatija hako . Joelva'ea rembikwatijara Pedro'ga omombe'u g̃a pe no .
66007012	Faith	A'ero g̃a ei : — Na tuhẽ ! Amém ! Tohoryory ti Tupana'ga nhanderuvihavuhuhete'ga . Gaha ti timboukwaha hete tikatu hete ti ga javo . Gaha ti tokwaha hete onhimombaragwahava . Ga pe ti xa'e : Ndepyry hete nde ore pokoga . Gaha ti timbohete . Gaha ti toko nhanderuvihavuhuhete'ga . Gaha ti tipopoaka hete . Na tuhẽ ti nhanderuvihavuhuhete'ga toko avuirama nehẽ . Na tuhẽ ! Amém ! ei Tupana'gapyrive'g̃a Tupana'ga mombe'gwovo .
60003003	Recommendation	Tapekotehei peji'ara rehe . Tapenhimbojigwaguhui ti tajirepia g̃a jikatua javo . Tapenhiakãavykyuhui ti penhimbohepia'ngiavo ojipe'g̃a pe . Tapenog̃uhũi ti pejihe ourova'ea . Tapemongiuhui ti pejipikatua tahepiuka ti g̃a pe jipikatua javo . Tapekotehei ti peji'ara rehe , a'e ji pe me .
55001008	Faith	Nurã ti terekyhyji a'ero Cristo Jesus'ga mombe'gwovo nhandepojykaharete'ga mombe'gwovo ipojihuve'yma . Terei ti : “ Namombe'ui ti ji ga ga'arõe'ỹve'g̃a nde'yjuhuro g̃waramo . ” A'ea rũi ti ere , a'e ji . Amombe'u ji Cristo Jesus'ga ojipe'g̃a pe novĩa . Emo g̃a ndopotari ji ga mombe'urame . Nurã g̃a ji mongiukari cadeia pype . Timóteo , terekyhyji ti ji rehe ji pojihuve'yma a'ero cadeia pype ji rename . Terei ti : “ Ji ndakwahavi Paulo'ga . Ga ndokoi nhiirũa . ” A'ea rũi ti ere . Tupana'ga popoakarimo ti emombe'u nhandepojykaharete'ga Cristo Jesus'ga ojipe'g̃ape'g̃a pe ji javijitehe . Po ti g̃a imondoi hahyva'ea nde ve nde ga mombe'urame , a'ero po ti Tupana'ga nde monhimomiranami hahyva'ea pe nde mbopopoaka nehẽ .
43017019	Description	Anhimongo ji neremimbotarimova'ea rehe nhinhikwava'eg̃a nde ve . G̃a ndepyga ji nhimongoi a'ea rehe nhiremimbo'ehara'g̃a ti toko tuhẽ neremimbotarimova'ea rehe nehẽ no , ei Jesus'ga ga pe g̃a mombe'gwovo .
66003002	Recommendation	— Pejirokwa ti pejeaporog̃ita kwahava . Peko gwere pe Tupana'ga nhi'ig̃a rupi . Pejirokwa ti xakopigyme ti ganhi'ig̃a rupi javo . Penhimbopopoaka ti xako ti koji'i hete ganhi'ig̃a rupi javo . A'ea ji ei pe me . A'ereki Tupana'ga e'i pe me : “ G̃a ndokoi nhinhi'ig̃a rupi nhaporemo , ” ei ga .
66016004	Description	Kiro ojipe'ga seteve'g̃a nde'yja'ga heka'vogi Tupana'ga nhimonha'ngahetea ojipea hugwi nhaetingy'a'java'ea hugwi . Três ko g̃anembiheka'vogagwera a'ero . Paranauhũa rehe yhyaryapyruhua rehe no ga heka'vogi . Paranauhũa nhimbotei aherekoro a'ero . Yhyaryapyruhua onhimbote aherekoro no .
45005002	Faith	Nhande jikogame ga rehe Cristo'ga ikwahavukahetei nhande ve Tupana'ga remimombyryva . A'ereki Tupana'ga omombyry nhande ve jipi . Nhanderory hete nhande no . A'ereki nhande xa'e : Tupana'ga ruvihavuhuhetea rupi po ti nhande rekoi nehẽ .
49005005	Sin	A'ea ji epavi pe me . A'ereki g̃ahã ndohoi yvagi pe Tupana'ga pyri — kiroki g̃a gwereko g̃wembireko'g̃arũive'g̃a . Kiroki ndapyryvive'g̃a ojipe'g̃a ndereko te'varuhu — g̃ahã ndohoi yvagi pe no . Kiroki g̃a opotaruhu ojipe'g̃a apoa — g̃ahã ndohoi yvagi pe no . A'ereki nahã g̃a mbatera arõ Tupana'ga arõa hohe . G̃anduvihavuhuhete'ga rũi ko Cristo'ga . G̃anduvihavuhuhete'ga rũi ko Tupana'ga . Ndohoi ti g̃a yvagi pe Cristo'ga pyri Tupana'ga pyri upa nehẽ . A'ea pe pekwaha .
58011008	Faith	Ymyahũ ojikoga g̃waramo Tupana'ga rehe Abraãova'ea Tupana'ga rendukatui ga erame : “ Ejijyi ti egwyra hugwi . Eheja ti eje'yja'g̃a . Hajiheve'g̃a gwyri pe ti eho , ” ei Tupana'ga Abraãova'ea pe . Ga renduvame Abraãova'ea hoi a'ero okovo ganhi'ig̃a rupi ogwovo ogwyra hugwi mome tuvi g̃agwyra javo ikwahave'yma . Ahe vahemame hajiheva'ea gwyri pe Tupana'ga ei hepiuka ahe ve : “ Avove'g̃a gwyra ti ji imondoi nde ve nehẽ , ” ei Tupana'ga Abraãova'ea pe .
49005018	Recommendation	Tapeheagwyryvi ti ahemboheagwyryva'ea gwove'ỹ vinho gwove'ỹ . A'ereki ahe i'uranuhũrame vinho a'ea ahe mbote'varuhu ahe mongovo tehe . Emo pejipojykauka ti Tupana'ga ra'uva pe penhimongokatuuka .
61002002	Sin	G̃andekote'varuhua rupi po ti pepyteripeve'g̃a ihoi onhimongyavo . G̃ahã po ti pe kwa a'ero pe ndekorame Cristo'ga nhi'ig̃a rupi .
49002018	Faith	Nhande ve nhaporemo ga ei , a'e ji . A'ereki Cristo'ga manoro g̃waramo nhande repyga Tupana'ga ra'uva tuhẽ nhande pojyka nhande nhaporemo . Gara'uva nhande pokoga g̃waramo nhande nhi'ig̃i Tupana'ga pe nhanderuvete'ga pe .
44021025	Recommendation	— Oro judeus'g̃arũive'g̃a pe — kiroki g̃a ojiko Jesus'ga rehe — g̃a pe ore ikwatijari ikwehe , ei g̃a ga pe . Igwete ore ei g̃a pe : “ Nahã po pe ndekoi hamo . Tape'ui ti g̃ambatera ikwava'eg̃ame ha'angava pe g̃wemimbohetehara pe , ” oro'e ore . “ Hekoa tape'ui no , ” oro'e ore g̃a pe . “ Mbiara tape'ui ipore'ymame hekoa jugwi , ” oro'e ore . “ Taperekoi ojipe'g̃a nembireko'g̃a , ” oro'e ore g̃a pe ikwatija , ei g̃a Paulo'ga pe .
44005003	Sin	Igwete Pedro'ga ei Ananiasva'ea pe : — Maranuhũrame nde erepojykauka ejeaporog̃ita Satanás'ga pe e'mbero Tupana'ga ra'uva pe ? A'ereki nde eremombytauhu jara ejive egwyra kwepykava , ei Pedro'ga ahe ve .
49004014	Recommendation	Nurã ti nhande ndiakoa'javi tayri'g̃a ja nehẽ . Tayri'g̃a gwerojijyjijyi'iuhu ojeaporog̃ita jipi ojipe'g̃a eg̃a'erame g̃a pe . Na jitehe po ojipe'g̃a eg̃a'ei nhande ve no . Ojapyakavo tehe g̃a nhande mbo'ei gweaporog̃itate'varuhuavo nhande moandyandyipota o'mbero nehẽ . Nhanderekoa'jave'ymame tayri'g̃a ja ti nhande nianhimbo'eukari g̃a pe nhaporemo nehẽ . Ndirojijyjukara'jara'javi ti nhandereaporog̃ita nehẽ .
46006009	Sin	Okote'varuhuve'g̃a po ti nduvi Tupana'ga pyri yvagi pe nehẽ . Ndapekwahavi pe a'ea naerũ ? Tapenhimoandyandyi ti . Kiroki g̃a ndoakwahavihu — nduvi po ti g̃a Tupana'ga pyri nehẽ . Kiroki g̃a oko hete ha'angava rehe imboheteavo — nduvi po ti g̃a ga pyri nehẽ no . Kiroki g̃a gwereko ojipe'g̃a nembireko'g̃a — nduvi nehẽ no . Kiroki g̃a ojogwereko akwaimbae'g̃a memenhuhũ — nduvi po ti g̃a Tupana'ga pyri na jitehe nehẽ no .
58010025	Recommendation	Xanhimono'ono'ombigyme ti . Xanhimono'õ ti Tupana'ga nhi'ig̃a renduva . Jara'g̃a nonhimono'og̃a'javi Tupana'ga nhi'ig̃a renduve'yma . G̃a ja rũi ti xako . Nambegwei po ti Jesus'ga nhandepojykaharete'ga rura'javi nehẽ ta'e ti ji g̃a pe g̃andeaporog̃ita rehe javo . Nurã koji'i ti xanhombohoryory jipi Tupana'ga pyryva mombe'gwovo ojohupe nhandejikoheteavo ga rehe .
51003005	Sin	Nurã pemombi hete ti penhimimbotarimova'ea ite'varuhuva'ea pejipygwa'jave'yma hehe . Taperekoa'javi ti penhimbireko'g̃arũive'g̃a . Tapeakwahave'ymuhũa'javi ti g̃a nderekote'varuhua'jave'yma . Tapepotaruhua'javi ti g̃a . Tapepotate'varuhui ti . Tapepotaruhua'javi ti ojipe'g̃a apoa . A'ereki nahã pe g̃ambatera arõ Tupana'ga arõa hohe .
52005008	Faith	Nhande ki a'e te arimorupive'g̃a'java'ero xako . Xanhimbovyvy ti a'ero . Soldados'g̃a omongi itaheteva'ea metal apopyra onhia'nguavo tegwete nhandepoti'a kutuhava javo . Xako ti g̃a ja nhanenhia'nguavo . Xanhia'ngu ti ite'varuhua hugwi . Xajiko hete ti Jesus Cristo'ga rehe a'ero ga arõheteavo ojipe'g̃a arõheteavo no . A'ereki nhandejikoga rupi nhande nhia'ngui . Nhaneremiarõa rupi nhande nhia'ngui . Soldados'g̃a ono akanitara onhia'nguavo tonupãyme ti g̃a nhaneakag̃a javo . Xako ti g̃a ja nhanenhia'nguavo . Xanhia'ngu ti ite'varuhua hugwi . Tikwaha ti nhandererohoag̃wama yvagi pe Tupana'ga pyri . A'ereki nhanerembikwahava rupi nhande nhia'ngui .
55001007	Grace	A'ereki Tupana'ga imondorame nhande pyri gara'uva ndopojihuvukari nhande ve . Gara'uva nhande mbopopoaka . Gara'uva nhande monhoarõ hete nhande mbohoryoryva ojipe'g̃a ndehe . Gara'uva nhande monhimbovyvy nhande mongokatuavo .
62002004	Sin	Po g̃a ei a'ea hendukatue'ymame Tupana'ga nhi'ig̃a , a'ero po g̃a mbero . Ndokoi g̃a a'itituhẽva'ea rupi .
50002002	Faith	Nurã ji ei pe me : Pembojo'ja hete ti pendeaporog̃ita . Pembojo'ja ti penhoarõa no . Ojo'jajo'ja ti peko pejapyakavo nahã ti xako javo . Nahã ti ji mbohoryoryhetei ji rendukatuavo .
43007030	Description	A'ero jara'g̃a Jesus'ga pyhypotari . Ndopokogi reki g̃a ga rehe ga pyhyga . A'ereki ndohoi ve gapyhyhava apiavo .
54006018	Recommendation	Toko pyry ti g̃a jara'g̃a pe g̃a pokopokoga . Toma'ema'ẽ pota ti g̃a imondovo mbatera g̃a pe — kiroki g̃a ndogwerekoi ojive .
43018030	Description	Igwete g̃a ei ga pe : — Po ga ndokote'varuhui jipi hamo , a'ero po ore norokwava'eg̃i ga kiro nde ve hamo , e'i tehe g̃a Pilatos'ga pe .
45014006	Faith	Kiroki g̃a e'i diaruvihavuhua pe — g̃a e'i : “ A'ea rupi timbohete Tupana'ga . ” Kiroki g̃a o'u mbiara jipi — g̃a o'u timbohete ti Tupana'ga javo no . A'ereki g̃a e'i Tupana'ga pe : “ Ndepyry hete nde imbuhuruka mbiara ore ve . ” Kiroki g̃a ndo'ui mbiara — g̃a ndo'ui a'ea timbohete Tupana'ga javo . Ojipea i'urame g̃a ei Tupana'ga pe a'ero : “ Ndepyry hete nde imbuhuruka ore ve . ”
45012012	Recommendation	Peho po ti pe pejikovo Tupana'ga pyri avuirama nehẽ . A'ea mboha'uva g̃waramo ti pejoryjory . Penhimomirana ti g̃a imbohahyrame pe me . Penhi'ig̃e'ymi ti Tupana'ga pe .
44024023	Description	Igwete ga ei soldados'g̃a nduvihava'ga pe : — Ehepia katu ti Paulo'ga , ei ga . Na ga rekoi jate reki g̃wemimbotarimo onga pype . Na gareheve'g̃a herueruri mbatera ga pe jipi , ei Félix'ga ga pe . A'ero g̃a hopavi pea hugwi .
46013007	Description	G̃a arõheterame nhande xanhimomirana jipi g̃a ndekote'varuhurame nhandejive . Tiarõ hete nhande avuirama . “ Aerẽ po ti pyryvamo nehẽ , ” xa'e nhande jipi . Nhande xajiko ojipe'g̃a ndehe jipi . Xanhimomirana nhande jipi a'ero .
47004013	Faith	Tupana'ga rembikwatijarukara omombe'u ahe'eagwera hako . E'i : “ ‘ Ajiko ji Tupana'ga rehe . Nurã ji ga mombe'ui , ’ ei ahe , ” e'i ikwatijaripyra hako . Na jitehe ore jikogi Tupana'ga rehe . Nurã ore ga mombe'ui ojipe'g̃a pe .
52005014	Recommendation	Kiro ore ehetei pe me oreirũa pe pepyteripeve'g̃a ndehe : Pe'ji ti nimbotepotarive'g̃a pe : “ Pejirokwa ti pejiporavykykatuavo . ” A'ea ti pe'ji hete g̃a pe . Pembohory ti okyhyjive'g̃a inog̃atuavo g̃apy'a — kiroki g̃a oko tehe g̃apy'a . Kiroki g̃a ndojikohetei Jesus'ga rehe — pembojikoheteuka ti g̃a . Tapenhimbaekwahivi ti ojipe'g̃a ndehe pejikokatupava g̃a pe .
66016010	Description	Kiro ojipe'ga seteve'g̃a nde'yja'ga heka'vogi Tupana'ga nhimonha'ngahetea ojipea hugwi nhaetingy'a'java'ea hugwi . Cinco ko g̃anembiheka'vogagwera a'ero . Yhyapypeva'ea gwyra rehe ga heka'vogi . Pevo yvya koty yhyapypeva'ea oko ogwyripeve'g̃a nduvihavamo . Yhyapypeva'ea gwyripeve'g̃a pe ypytunahivuhu a'ero . Hahy hete g̃a pe . Ohu'u g̃a okũa a'ero hahyhetero g̃waramo g̃a pe .
48006016	Grace	Kiroki g̃a g̃wendu katu a'ea nhiremimbo'ea rehe okovo — Tupana'ga ti tonog̃atu g̃apy'a . Toporogwety ti ga g̃a no . Ojiheve'g̃a nhaporemo ti ga toporogwety .
44018025	Faith	
46010031	Recommendation	Nahã a'ero , a'e ji . Peko katu ti mbatera urame mbatera aporame no pejikovo katu pa . A'ero po ti ojipe'g̃a pe ndepiagame Tupana'ga mbohetei nehẽ . “ Ndepyry hete nde g̃a mongokatuavo , ” e po ti g̃a Tupana'ga pe a'ero pe mombe'gwovo nehẽ .
62002027	Recommendation	Emo Cristo'ga omondo gara'uva pe pyri . A'ea ojikoty'a pe pavẽi jipi . A'ero po pe ndape'ei hamo : “ Tuhu ti ojipe'g̃a nhande mbo'eavo . ” A'ereki Tupana'ga ra'uva Cristo'ga remimondoa pe mbo'e katu mbatera rehe nhaporemo . Gara'uva ni'mbei pe me . A'itituhẽva'erorame tehe e'i pe me . Nurã ti pejikoty'a Cristo'ga pavẽi Tupana'ga ra'uva remimbo'ea hendukatuavo .
59002026	Faith	Nhande manorame nhandera'oa oko tehe . Na jitehe nhanderekokatue'ymame nhande xajiko tehe Tupana'ga rehe .
44027035	Description	Onhi'ig̃irẽ ga ipyhygi pão onhi'ig̃a Tupana'ga pe g̃andovaki . — Pyry hete nde imbuhuri mbatera ore ve toro'u , ei Paulo'ga ga pe . Igwete ga jaygwe'rogi i'gwovo .
44015020	Sin	— Nahã tikwatija javo g̃a pe : “ Tape'ui ti g̃ambatera g̃a ikwava'eg̃ame ha'angava pe g̃wemimbohetehara pe , ” xa'e g̃a pe , ei ga . “ Taperekoi ojipe'g̃a nembireko'g̃a , ” xa'e g̃a pe . “ Tape'ui mbiara hekoa ipore'ymame jugwi . Hekoa tape'ui no . ” Nahã ti xa'e g̃a pe ikwatija nehẽ , ei Tiago'ga g̃a pe .
44023003	Sin	Igwete Paulo'ga ei ga pe : — Tupana'ga ti tombohahy nde ve no . Erekokatu'ag̃uhũ nde , ei ga ga pe . Ereapy nde avo javo novĩa : “ Takwaha ti garemiendukatue'yma Moisésva'ea remimbo'eagwera rehe , ” ere nde novĩa , ei Paulo'ga . Emo ndehe reki nerehendukatui reki a'ea g̃a mbokwaruka jijurua rehe , ei ga ga pe .
45008001	Description	Jesus Cristo'ga pavẽi nhandekovo g̃waramo Tupana'ga nde'i kiro nhande ve : “ Peho po ti pe hahyva'ea ruvihava pype nehẽ . ” Nde'i ga kiro nhande ve .
52005009	Grace	A'ereki nhande mo'emo'ẽrame Tupana'ga nde'i : “ Aerẽ ti ji g̃a mombori tata pype hahyva'ea ruvihava pype nehẽ . ” A'ea rũi ga ei nhande mo'emo'ẽrame . A'ereki ga e'i : “ Aerẽ jijipyri ti ji g̃a nderurukari Jesus Cristo'ga pe g̃apojykaharete'ga pe nehẽ , ” ei ga .
66020008	Violence	Kiro ga hoi a'ero yvyakotyve'g̃a gwyripeve'g̃a moandyandyita . Tyapyra koty ga hoi nhimbya koty no kwara pora koty no kwara kia koty no . Pea pe nhaporemo ga hoi g̃a moandyandyita Gogue pe Magogue pe no . Nahã ga g̃a mbojatykai totavuka ti g̃a javo . He'yjuhu hete ranuhũ g̃a . He'yjuhu y'ytig̃a hay'iuhuva'ea ypiahua ruvihava rembeyvyripeva'ea . Na jitehe he'yjuhu hete ranuhũ g̃a ojatykarame — kiroki g̃a g̃wendu katu Satanás'ga nhi'ig̃a otavukapota .
46006011	Grace	Na jitehe ko pe jararamo ikwehe novĩa . Emo Jesus Cristo'ga omombo pendekote'varuhua pe hugwi pe mo'emo'eamo pe mombyryva Tupana'ga ra'uva pavẽi ikwehe . Tupana'ga nhande timbohete jipi .
55001012	Faith	Amombe'u ji g̃a pe a'ero ga nhi'ĩpo'ruavo . Nurã g̃a ji mongi cadeia pype teremombe'ua'javi ore ve javo . Hahy hete ji ve a'ero . Emo ji jipoyja hete reki kiro hahyrame ji ve . Akwaha hete ji ga — kiroki ga rehe ji ajiko . Nurã — kiroki a'ea ji akwava'ẽ ga pe ereko katu ji ve javo — a'ea ti ga herekokatupavi okovo Cristo Jesus'ga mbuhua nhande koty . A'ero ti Cristo Jesus'ga rura'javi yvya koty nhande koty nehẽ .
49006018	Faith	Nane'ymi ti penhi'ĩ hete Tupana'ga pe nahanahã ti emombyry g̃a pe javo . Pejipokoguka ti Tupana'ga ra'uva pe pejipojykauka penhi'ig̃ame Tupana'ga pe . Pejirokwa ti penhi'ig̃ame ga pe . Penhi'ĩ ti ga pe jipi . Pemombe'u ti ga pe garemimo'ẽhara'g̃a nhaporemo epoko ti g̃a javo .
52001001	Grace	Três ore rekoi ikwatijaharamo pe me : Jihi Pauloramo Silas'ga pavẽi Timóteo'ga pavẽi . Kiro ore ikwatijarukari imondovouka pe me cidade de Tessalônica pe — perope peko Tupana'gareheva'ero nhanderuvete'gareheva'ero pejikovo Jesus Cristo'gareheva'ero nhandepojykaharete'gareheva'ero . Kiro ore ei : Nhanderuvete'ga Tupana'ga ti tomombyry pe me Jesus Cristo'ga pavẽi nhandepojykaharete'ga pavẽi . Tonog̃atu ti g̃a pepy'a , oro'e ore pyryva'ea pota pe me .
50004005	Faith	Pekwahavuka ti penhyrõa ojipe'g̃a pe nhaporemo . A'ereki Cristo'ga ura'ja g̃werĩ yvya koty .
46011026	Faith	A'ea ko Jesus'ga nhi'ig̃agwera ikwehe . Igwete ji ei pe me : Garura'java renonde nahã po ti pe i'ua'jaa'javi pão copopypeva'ea reheve . I'ua nanani po ti pe ikwahavukari ojipe'g̃a pe gamanoagwera nehẽ .
59005015	Faith	Po ti g̃a nhi'ig̃i Tupana'ga pe ojikoga ga rehe , a'ero po ti ipigi ga hugwi . Cristo'ga po ti ga monhimohig̃atui nehẽ . Po ga tetirũaramo okote'varuhuro g̃waramo , a'ero po ti Tupana'ga imombori garekote'varuhua ga hugwi nehẽ .
55001003	Faith	Nane'ymi ji nhi'ig̃i Tupana'ga pe nde mombe'gwombe'gwovo ypytunimo arimo jitekovo . Ga pe ji ei : — Ndepyry hete nde Timóteo'ga mbojikoheteuka Jesus Cristo'ga rehe , a'e ji ga pe . Nhiremboypya ja ji aporavyky Tupana'ga pe jipi ikwahava jireaporog̃itapyryva .
66006016	Description	Yvytyruhua pe g̃a ei itaruvihava pe no : — Pehi ti ore rehe ore mima g̃a hugwi . Kiroki ga oapy oapykava rehe yvagi pe okovo aheruvihavuhuhetero — ga hugwi ore nhimipotari torerepiagyme ti ga . Kiroki ga omano cordeiro ja jukapyra ja — ga hugwi ore nhimipotari no tuhuryme ti ga ore pyri . A'ereki ga onhimonha'nga hete ore rehe , ei g̃a .
66002017	Description	— Peapyakwa pe . Pehendu katu Tupana'ga ra'uva ea Tupana'gareheve'g̃a pe a'ero , ei Jesus'ga . Kiroki ga g̃wendu katu Tupana'ga nhi'ig̃a onhimomiranama jipi — ga pe ti ji jukari mbeju'ia'javuhuva'ea maná nhirembiepiukaripyre'yma nehẽ . Itatig̃uhũva'ea po ti ji imondoi ga pe nehẽ . Itatig̃uhũva'ea rehe ti ji ikwatijari garerapyahua . Gaha jate ti okwaha ojerapyahua nehẽ , ei Jesus'ga ikwatijaruka ji ve .
61002003	Sin	Mbatera potaruhuavo po ti pembo'ehara'g̃a imono'ono'og̃i itambere'ia ojive pembo'ea rehe . Omombe'u po ti g̃a pe me morog̃itatehea g̃wemimbojihuva'ea pe moandyandyita nehẽ . Ymyahũ hete Tupana'ga ei g̃a mombe'gwovo : “ Oko te'varuhu po ti g̃a nehẽ . A'ero po ti ji imbohahyi g̃a pe nehẽ , ” ei ga hako . Ojirokwa tuhẽ po ti Tupana'ga g̃a ndehe imbohahyavo g̃a pe g̃a mondovo hahyva'ea ruvihava pype nehẽ .
53002011	Sin	Nurãro g̃waramo ti Tupana'ga heroviarukari g̃a pe mbehea nehẽ .
45002024	Sin	Tupana'ga mombe'uhava e'i : “ Judeus'g̃a ndekote'varuhuro g̃waramo judeus'g̃arũive'g̃a e'i te'varuhu Tupana'ga pe ga mbotegweteavo , ” e'i ikwatijara .
55003008	Sin	Ymyahũ mokonhava'ea ndopotari Moisésva'ea nhi'ig̃agwera hako Janesva'ea Jambresva'ea pavẽi hako . Na jitehe ag̃wamo kunhangwera'g̃a mbo'ehara'g̃a ndopotari Jesus'ga mombe'ua a'itituhẽva'ea . Ojapyaka g̃a ite'varuhuva'ea rehe jate a'ero okoa'jave'yma Jesus'ga mombe'ua rupi . Tupana'ga omovahĩ g̃a a'ero .
66003019	Recommendation	— Nhiremiarõheteve'g̃a pe ji nhi'ig̃ahyi imondovo hahya g̃a pe toko katu ti g̃a javo , ei Jesus'ga . Nurã ti pejirokwa pejeaporog̃ita rerojijyita pepohia pejikote'varuhua hugwi , ei Jesus'ga .
45005001	Faith	Nhande jikoga g̃waramo ga rehe Tupana'ga e'i nhande ve : “ Pepyry hete pe , ” ei ga . Nurã nhandepy'a rukatui Tupana'ga rehe . A'ereki Jesus Cristo'ga nhandepojykaharete'ga omano nhanderekote'varuhua momboa nhande hugwi .
54004016	Recommendation	Terekoi ite'varuhua rehe tako katu ti ji javo . Terejapyakai ti Tupana'ga nhi'ig̃aatyviva'ea rehe tambo'e ti ji Jesus Cristo'ga mombe'ua rehe jate javo . Nane'ymi ti ejirokwa ekokatuavo g̃a mbo'ekatuavo a'itituhẽva'ea rehe jate . A'ero po ti nde nhimbopiro'yi ejikote'varuhua hugwi egwovo yvagi pe Tupana'ga pyri nehẽ . Kiroki g̃a neremimbo'ekatua rendu katu — g̃ahã po ti nde g̃a mbopiro'yi g̃andekote'varuhua hugwi g̃a mondouka Tupana'ga pyri nehẽ no .
44026011	Violence	Igwete ji hojihoi nhandejatykahava pype nhaporemo g̃a nupanupãuka pepohi ti Jesus'ga hugwi javo g̃a pe , ei ga . Anhimboahi hete ji g̃a pe , ei ga . A'ero hajihejiheva'e pe cidades pe ji hoi tajigwarai ti g̃a ndehe javo ikwehe , ei Paulo'ga ga pe .
48005019	Sin	G̃apy'a te'varuhurame jukwaha reki g̃andekote'varuhua . Gwerekouhu g̃a ojipe'g̃a nembireko'g̃a . Ndoakwahavihu g̃a okovo a . G̃a nanuhũ jipi .
46003007	Grace	
46001007	Faith	A'ero pe herekopavi Tupana'ga ra'uva remimbuhuhava pyryheteva'ea pe imboha'uvame Jesus Cristo'ga ukwahava .
66014002	Description	Kiro ji yvagipeve'ga renduvi . Onhi'ig̃ahyahivuhu ga typojuhetea pyambua ja onaranarag̃uhũva'ea ja no . Ikatu ganhi'ig̃a imonhi'ĩhava ja no harpas ja , a'e ji yvagipeve'ga renduva .
44010043	Faith	— Jesus'ga jitehe Tupana'ga nhi'ig̃a mombe'uharava'ea nhaporemo omombe'u nhog̃wenonde ga kwatija po raka'e , ei Pedro'ga . Igwete ahe ei : “ G̃a jikogame ga rehe po ti Tupana'ga imombori g̃andekote'varuhua g̃a hugwi nehẽ ga manoro g̃waramo g̃a ndepyga nehẽ , ” ei ahe Jesus'ga mombe'gwovo po raka'e , ei ga Cornélio'g̃a pe imombe'gwovo .
45002007	Faith	Jara'g̃a oko katue'ymi . “ Tihendu pota nhande Tupana'ga nhi'ig̃atua nhande ve , ” ei g̃a . “ Tihendu pota nhande garemimbohetea nhandejihe . Xako pota nhande ga pyri avuirama , ” ei g̃a . G̃ahã po ti Tupana'ga omongo ojipyri yvagi pe nehẽ .
66001004	Grace	Ji ko Joãoramo . Kiro ji ikwatijari pe me Tupana'gareheva'ea pe imondovouka pe me . Pejiko pe ga rehe pejatykavo tihendu ti Tupana'ga nhi'ig̃a javo . Sete ko pejatykahava Ásiapeve'g̃a gwyri pe . Pevo ti ji imondoukari nhirembikwatijara pe me nehẽ . Ag̃wamo Tupana'ga oko . Ymyahũ ga oko hako . Aerẽ ti ga ruri nehẽ no . Kiro ji ei : Ga ti tomombyry pe me . Tonog̃atu ti ga pepy'a no , a'e ji . Tomombyry ti Tupana'ga ra'uva pe me inog̃atuavo pepy'a , a'e ji . Tupana'ga ra'uva hekoi garovai pyteri pe ga'apykavakatua pyri . Oapyga pevo Tupana'ga jukwahavamo aheruvihavuhuhetero . Seteva'ea ja ko Tupana'ga ra'uva .
44019004	Faith	
61002009	Violence	Jukwaha a'ero . Tupana'ga okwaha okokatuve'g̃a mbopiro'yavo hahyrame g̃a pe . Ga okwaha okokatue'ỹve'g̃a mombytavo imbohahyag̃wamamo g̃a pe . “ Cristo'ga ti te'i mbapava koty g̃andeaporog̃itate'varuhua pe imbohahyavouka g̃a pe , ” ei ga .
58011016	Grace	Ndojivypotari ahe reki . A'ereki ahe e'i : “ Koji'i nhande tipota hajiheva'ea — kiroki a'ea koji'i pyry hete nhandegwyruera hohe avova'ea hohe no . Yvagipeva'ea nhande tipota , ” e'i pa ahe . Nurã Tupana'ga poyjahetero ahe rehe javo : “ Ji ko g̃anduvihavuhuhetero g̃anemimboheteharamo . ” A'ea Tupana'ga ei gworyvamo ahe rehe imboavujikwepava cidade ahe ve yvagi pe .
54004007	Recommendation	Terembopogwei ti Tupana'ga remiarõe'ỹva'ea imombe'uteheva'ea — kiroki a'ea ig̃waivĩve'g̃a omombe'u pota . A'ereki a'ea nahemombyryvukari . Ejirokwa ti ekokatua rehe ekovo Tupana'ga reaporog̃ita rupi jipi .
66020009	Violence	Ohygahi g̃a yvya rehe onhimongyavo . Onhatimatimana g̃a hog̃ahoi upa Tupana'ga remimo'ẽhara'g̃a nduhava pyri cidade pyri — kiroki cidade Tupana'ga remiarõhetea . Emo tata ijyvi Tupana'ga hugwi ua yvaga hugwi ovahema yvya koty yvyakotyve'g̃a gwyripeve'g̃a moka'nhyma .
44010048	Description	A'ero Pedro'ga g̃a mobatizaukari g̃a ndekoro g̃waramo Jesus Cristo'gareheva'ero . Igwete g̃a ei Pedro'g̃a pe : — Pepytaahi'vi ti ore pyri . A'ero g̃a pytai g̃a pyri upa .
45002019	Grace	Hehae'ỹve'g̃a ndokwahavi hepiage'yma g̃waramo . Nurã ahe g̃a nderohoi . Ypytunarupive'g̃a na jitehe ndokwahavi hepiage'yma . Nurã ahe hyapei g̃a pe tohepia ti g̃a ikwahava javo . Nurã pe ei nanongara'g̃a'jave'g̃a pe — kiroki g̃a ndokwahavi Tupana'ga — g̃a pe pe ehetei : “ Nhande tikwahavuka Tupana'ga pe me , ” pe'ji hete pe g̃a pe .
62002025	Grace	A'ero po ti Cristo'ga g̃wembi'ea rupi nhande mongoi avuirama ojipyri nehẽ .
59003017	Description	Tupana'ga ikwahavukarame nhande ve nhande rekokatui a'ero . Ndiakote'varuhua'javi'i'i nhande . Xajogwereko katu nhande . Nhanenhyrõ hete nhande jara'g̃a pe . G̃anhi'ig̃a nhande anga . A'ereki Tupana'ga okwahavuka nhande ve nhande mongokatuavo . Tiporogwety hete nhande jara'g̃a . Xako katu paravuhu nhande a'ero . G̃a'ara rehe jate rũi nhande g̃a nderekokatui . Ndia'etehei nhande g̃a pe g̃a moandyandyita .
43003035	Faith	Tupana'ga oarõ hete gwa'yra'ga . A'ero ga ga mbopopoakarukari togwereko pa ti ga g̃wemimbotarimo .
61003009	Grace	Ojipe'g̃a e'i : “ Manamehũ Cristo'ga rura'javi ? ” ei g̃a . “ Mara'ngu po ti ga ura'java nehẽ ? Ndura'javi po ti ga nehẽ , ” e'i tehe g̃a . Emo namanamehũi nhandepojykaharete'ga pe . Ga nomoka'nhymi o'eagwera . A'ereki ga e'i ajora'ja ti ji nehẽ javo . Nonhimbaekwahivi ga pe me tohoyme ti g̃a hahyva'ea ruvihava pype javo . “ Togwerojijyi pa na'ẽ po ti g̃a gweaporog̃ita opohia okote'varuhua hugwi jihoa renonde , ” ei Cristo'ga .
46007007	Grace	Ji ve reki koji'i pyry ji javijitehe g̃a nahembirekoi g̃a potare'yma . Emo Tupana'ga nhande mbokarakatu pa . Jara'g̃a Tupana'ga g̃a mbokarakatu toko katu ti g̃a g̃wembirekoe'yma javo . Jara'g̃a ga g̃a mbokarakatu tahembireko katu ti g̃a javo .
46014001	Recommendation	Pejirokwa ti ojipe'g̃a arõheteavo a'ero . Pepota ti Tupana'ga ra'uva remimbuhura penhimbokarakatua . Pepota ti pejikarakatua Tupana'ga nhi'ig̃a mombe'ua rehe kaitu .
47004006	Grace	Ymyahũ japorame yvya yvaga reheve Tupana'ga ei hako : “ Tokojahu kiro ypytuna pyteri pe . ” A'ea Tupana'ga ei hako . A'ero kojahuro . Ag̃wamo ga jitehe ombokojahu nhaneakag̃i pe imbopyahuavo nhandereaporog̃ita ikwahavuka okatukatua nhande ve Cristo'ga kwahavukarame nhande ve . A'ereki Cristo'ga okwahavuka Tupana'ga katukatua nhande ve .
44018024	Description	Aerẽ Apolo'ga hoi cidade de Éfeso pe . Ga ko judeuramo cidade de Alexandriapeve'ga . Onhi'ig̃atu Apolo'ga imombe'urame mbatera . Ikwatijara ga okwaha hete Tupana'ga mombe'uhara . Ojipe'g̃a ombo'e ga Jesus'ga nhi'ig̃arupiva'ea rehe . Emo ga ndokwahapavi ve Jesus'ga mombe'ua . João Batistava'ea nhi'ig̃a rehe jate g̃a Apolo'ga mbo'e — kia ko João Batistava'ea omombe'u g̃a pe Jesus'ga mombe'urame ahe g̃a mobatizarame yhya pyvõ jipi . A'ea jate Apolo'ga okwaha a'ero . Igwete Apolo'ga hoi Éfeso pe . Pevo ga g̃wembikwahava imombe'uhetei g̃a pe Jesus'ga mombe'gwovo .
58013012	Grace	Na jitehe israelitasva'ea ruhava hugwi cidade hugwi Jesus'ga nhimondoukari ojukaharava'ea pe ojijukauka tamombo ti ji yvyakotyve'g̃a ndekote'varuhua g̃a hugwi javo . Pevo cidade hugwi ga manoi yvyakotyve'g̃a ndepyga herekovo g̃andekote'varuhua . Gwekoa reka'vogukaro g̃waramo Jesus'ga imombori g̃andekote'varuhua g̃a hugwi g̃a mombyryva .
56002015	Recommendation	Tito , a'ea ko Tupana'ga nhi'ig̃a . Nurã ti a'ea rehe nhaporemo embo'e hete g̃a pehendu katu ti javo . Ehendukatuuka ti g̃a pe g̃a mbopohiruka g̃andekote'varuhua hugwi . Eko katu ti g̃a pyri tohendu katu pa ti g̃a nhinhi'ig̃a javo . A'ereki Tupana'ga onhi'ig̃a mombe'upavuka nde ve .
62004009	Grace	Tupana'ga omboukwaha g̃wemiarõhetea nhandepyteri pe . A'ereki ga ombuhuruka gwa'yra'ga . Ojipeji hete gara'yra'ga . Igwete ga ga mbuhurukari yvya koty tomongo ti ga g̃a ji pyri avuirama javo .
43017024	Grace	— Apĩ , ei Jesus'ga . Nde erembojikoguka g̃a ji rehe ikwehe , ei ga ojiheve'g̃a mombe'gwovo . Apota hete ji g̃anduvag̃wama jijipyri — perope ji aho kiro jitupa — tohepia ti g̃a jiruvihavuhuhetea Tupanamo nehẽ , ei ga . A'ea nde ererekouka ji ve . A'ereki ymya yvya apoa renonde nde ji arõ hete , ei ga Tupana'ga pe .
45003016	Sin	Perope g̃a oho — pevo g̃a ojipe'g̃a mbotegwetegwetei g̃a mbovy'are'yma , ” e'i .
58004014	Faith	Jesus'ga oko huvihavuhuhetero . Ga ko ikwava'ẽhara'g̃a nduvihavuhuhetero Tupana'ga pe nhande repyga no . Nhanderekote'varuhuro g̃waramo ga nhande repygi omanomo tamombo ti ji g̃andekote'varuhua g̃a hugwi javo . Aerẽ ga hoi ogwovo yvaga rupi okwava ovahema Tupana'ga pyri . Ga ko Tupana'ga ra'yra'ga . Nurã ti xavy'a hete ga rehe nhandejikoheteavo ga mombe'gwovo xajiko hete nhande ga rehe javo .
61001017	Grace	A'ereki ore oroko ga pyri yvytyruhua rehe Tupana'ga apoa rehe ikwehe . Orohendu ore Tupana'ga nhi'ig̃ame Jesus Cristo'ga pe yvaga hugwi . “ Agwa'ga ko jira'yra'ga nhiremia'nguhete'ga . Anhimohẽ hete ji ga rehe , ” ei garuva'ga Jesus'ga mombe'gwovo ikwehe . Nahã Tupana'ga huvihavuhuheteve'ga ei ga mboheteavo pyry hete Jesus'ga javo .
46012011	Description	Tupana'ga ra'uva jitehe ombokarakatu pa g̃a a'ero . A'ea jate ombokarakatu paravuhu g̃a nag̃anani g̃wemimbotarimo okovo .
66008012	Description	Kiro ojipe'ga ipyi trombeta seteve'g̃a nde'yja'ga . Quatro ko g̃anembipyagwera a'ero . A'ero kwara te'varo jahya pavẽi jaytata'ia pavẽi no . Nurã a'ea nhaporemo nahendykatua'javi . A'ereki oji'iveuhu kwara ogwe arimo quatro horas rupi . Na jitehe oji'iveuhu jahya igwevi quatro horas rupi ypytunimo jaytata'ia pavẽi .
44018017	Violence	A'ero g̃a nhaporemo Sóstenes'ga pyhytehei — kiroki ga huvihavamo oko judeus'g̃a jatykahava pype . Igwete g̃a ga pyhygi ga nupanupamo pevo onga ypyvo . Gálio'ga ombogwavete reki ga nupanupãrame .
43010039	Violence	Kiro g̃a Jesus'ga pyhypotara'javi a'ero novĩa . Igwete ga nhimbojirevi ogwovo g̃a hugwi .
47004016	Faith	Ore Cristo'ga mombe'u katu jipi a'ero orojirokwa . Igwaigwavete ore ymyahũramo oropopoakare'ỹre'ymamo jipi novĩa . Emo orereaporog̃ita igwaigwavete Tupana'ga imbopyahui jipi imbopopoakara'jara'java .
43012003	Description	Kiro Mariahẽa heruri perfume nhandya . Nardo ei g̃a jupe nomombaraviva'ea . He'yjuhuva'ea itambere'ia hẽa omondo hehe . Meio litro hẽa gwereko . Kiro hẽa heruri heka'voga Jesus'ga pya rehe . A'ero hẽa imomikag̃i gapya o'ava pyvõ . Ikatig̃ahiva ohygahi onga rehe .
58011009	Faith	Ojikoga g̃waramo Tupana'ga rehe , pevo Abraãova'ea herojijyjijyi tendas gwuhava imohimohina pevova'ea gwyri pe . A'ereki Tupana'ga e'i : “ Avove'g̃a gwyra ti ji imondoi nde ve nehẽ , ” ei Tupana'ga ahe ve . Pevova'ea gwyri pe ahe herojijyjijyi tendas imohimohina hajiheva'ero . A'ereki ahe ndogwerekoi ve ogwyra pevo . Na jitehe pevova'ea gwyri pe jitehe aherakykwepoharava'ea herojijyjijyi tendas imohimohina Isaqueva'ea Jacóva'ea pavẽi nhaneramonhava'ea . A'ereki Abraãova'ea ra'yrava'ea pe Isaqueva'ea pe Tupana'ga ei no : “ Avove'g̃a gwyra ti ji imondoi nde ve nehẽ , ” ei Tupana'ga Isaqueva'ea pe . Aerẽ a'ea jitehe ga e'i Isaqueva'ea ra'yrava'ea pe Jacóva'ea pe .
50003017	Recommendation	Nhiirũ , pejogweroho ti ji rupi . Orohepiuka ore pe me orokokatua . Pejapyaka ti g̃a ndehe no — kiroki g̃a oko katu ore javijitehe .
48006002	Recommendation	Pejopokopoko ti a'ero jipi . Nahã po ti pe hendukatui Cristo'ga remimbo'ea nehẽ .
59002024	Faith	Pekwaha pe a'ero . Po nhande jikogi Tupana'ga rehe nhandekokatuavo , a'ero po ga ei nhande ve : “ Pepyry hete pe a . ” Po nhande jikotehei nhandekokatue'yma , a'ero po Tupana'ga nde'i a'ea nhande ve .
45009014	Faith	E'i tehe po g̃a Tupana'ga pe a'ero : “ Ndapyryvi Tupana'ga , ” e tehe po g̃a . “ A'ereki jara'g̃a ndehe ga ndokoi . Jara'g̃a ndehe ga oko , ” e po g̃a . Nde'i po g̃a a'ea Tupana'ga pe hamo .
45014001	Recommendation	Kiroki g̃a ndokwahakatui ve Cristo'ga nhi'ig̃a ojikogame ga rehe — peko ti g̃a ndehe g̃a mbuhuruka pejipyteri pe . Emo tapenhi'ig̃ayvari ti g̃a .
66012007	Violence	Kiro yvagi pe Tupana'gapyrive'g̃a tavukari . Tupana'gapyrive'g̃a ko Miguel'g̃a . Miguel'ga ko oko Tupana'ga nhi'ig̃a rehe ojiheve'g̃a pavẽi . Tejuhua'javuhuva'ea ndokoi reki Tupana'ga nhi'ig̃a rehe ojiheva'ea pavẽi . Nurã Miguel'g̃a tavukari tejuhua'javuhuva'ea pe a'eareheva'ea pe no .
49004026	Recommendation	Penhimonha'ngarame ti tapekote'varuhui . Ypytuna renonde ti penhimonha'ngapi .
60003009	Recommendation	G̃a ndekote'varuhurame pe me tapejipygi ti g̃a ndehe . G̃a ete'varuhurame pe me tapenhi'ĩpondekwate'varuhui ti g̃a no . Nahã ti peko . Pemombyry ti g̃a pe g̃a ndekote'varuhurame pe me . A'ereki Tupana'ga pe mo'emo'ẽ tamombyry ti pe me javo . Nurã ti pemombyry ojipe'g̃a pe a'ero .
43008029	Grace	Kiroki ga ji mbuhuruka — gaha ji pavẽi oko jipi . Ga ndopohiri ji hugwi , ei ga . A'ereki ji ako garemimbotarimova'ea rehe jipi ganhimohemag̃wama ji rehe , ei Jesus'ga g̃a pe .
49006014	Recommendation	Pejiko jitehe ti a'ero Tupana'ga rehe pepopoakaramo . Soldados'g̃a onhimboavujikwe oku'ayvira mongiavo timovahĩ katu ti kiro javo . Peko pe soldados'g̃a ja onhimboavujikwera'g̃a ja pe imombe'urame a'itituhẽva'ea jate . Soldados'g̃a omongi itaheteva'ea metal apopyra onhia'nguavo tegwete nhandepoti'a kutuhava javo . Peko pe soldados'g̃a ja itaheteva'ea mongihara'g̃a ja penhia'nguavo pejikokaturame . A'ereki pendekokatua rupi pe nhia'ngui .
66001020	Description	— Kiro ji imombe'ui onhimiva'ea ikwahavuka nde ve , ei ga ji ve . Nde erehepia jaytata'ia jipo pe jijohukoty rũi . Sete ko jaytata'ia . Seteve'g̃a pe Tupana'gapyrive'g̃a pe ji ei jaytata'ia . G̃ahã yvagipeva'ero omombe'u Tupana'ga nhi'ig̃a gareheve'g̃a pe . Kiroki gareheve'g̃a ojatyka henduva ganhi'ig̃a cidades pe yvya koty — g̃a pe g̃a omombe'u . Sete ko g̃acidades . Sete ko hyapehava no nerembiepiaga ouro apopyra . Tupana'gareheve'g̃a pe cidadespeve'g̃a pe ji ei hyapehava . G̃ahã okwahavuka Tupana'ga pyryva ojipe'g̃a pe . A'ea ga ei ikwahavuka onhimiva'ea ji ve .
58002009	Grace	Jesus'ga ki a'e te ikatu hete kiro okovo yvyakotyve'g̃a nduvihavuhuhetero . A'ea nhande ikwahavi . Jypya Tupana'ga ei oyvyteri pe ga mombe'gwovo toko na'ẽ ti ga huvihavamo jijipyrive'g̃a gwyre'i javo . Nahã Tupana'ga Jesus'ga rerekoypyi tomano ti ga yvyakotyve'g̃a ndepyga g̃a nag̃anani javo . A'ereki Tupana'ga omombyry pota g̃a pe . G̃a ndepyga Jesus'ga manoro g̃waramo Tupana'ga ga mbogweravirẽ ga mbopopoaka ga mbokatuheteavo ga mboukwahavamo toko ti ga huvihavuhuhetero kiro javo . Na tuhẽ . Jesus'ga omano yvyakotyve'g̃a ndepyga imomboa g̃andekote'varuhua g̃a hugwi okovo g̃andepykaramo .
50002013	Grace	A'ereki Tupana'ga pe mbojirokwaruka pe mongopotaruka g̃wemimbotarimova'ea rehe jipi .
43015011	Grace	— Amombe'u pa ji poha pe me pendory hete ti pe ji javijitehe nehẽ javo , ei Jesus'ga g̃a pe .
54001001	Description	Jihi ko Pauloramo Cristo Jesus'ga moirũharamo . Aporavyky ji Tupana'ga pe a'ero Cristo Jesus'ga mombe'gwovo . A'ereki nhanembopiro'yharamo Tupana'ga e'i ji ve eko ti Cristo'ga moirũharamo ga mombe'gwovo javo . Cristo Jesus'ga e'i ji ve no ji mongovo omoirũharamo onhimombe'uuka ji ve . Ga rehe tuhẽ nhande xajiko gaha po ti nhande reroho yvagi pe nehẽ javo .
54002009	Recommendation	Marã po ti kunhangwera'g̃a ndekoi nehẽ Jesus'gareheve'g̃a ? Kiro ji imombe'ui nde ve jireaporog̃ita . Tonhimbovyvy ti kunhangwera'g̃a okopyryheteavo imongirame opira . Taheaporog̃itaranuhũyme ti g̃a o'ava mbojigwajigwaga rehe . Taheaporog̃itaranuhũyme ti g̃a mbo'yra nog̃a rehe ouro apopyra nog̃a rehe no pérolas nog̃a rehe no . Taheaporog̃itaranuhũyme ti g̃a opikatua mongia rehe no — kiroki a'ea gwerohoahivuhu itambere'ia .
43002015	Violence	G̃a ndepiagame Jesus'ga japoi yhypohama g̃a nupanupamo ipyvõ g̃a mo'embava g̃a mondovo ojatykahavuhua rokara hugwi . Ovelhas ga imo'emo'ẽi , bois ga imo'emo'ẽi imonhamonhana imondovo . Ombojirejire ga itambere'ia kwepykara'g̃a mesa heka'voka'vogauka g̃aitambere'ia jugwi .
49002010	Grace	A'ereki Tupana'ga nhande mombyry . Cristo Jesus'ga pavẽi nhande jikoty'aro g̃waramo Tupana'ga nhandereaporog̃ita mbopyahui toko katu ti g̃a a'ero ojipe'g̃a pokoga javo . A'ereki ymyahũ nhandereaporog̃ita mbopyahua renonde Tupana'ga e'i : “ Nahanahã ti g̃a toko katu jipi ojipe'g̃a pokoga nehẽ , ” ei ga .
60004012	Recommendation	Nhiirũ , pekwaha hete pe kiro mbatera rahya tapehepiuka ti pejikoga Cristo'ga rehe . Tapenhimomby'auhui ti hahyrame pe me a'ero . Tape'ei ti : “ Maranuhũrame g̃a imbohahyukari nhande ve ? Mbipehu a'ea . ” Tape'ei ti a'ea .
66019007	Recommendation	Xajoryjory ti ! Timbohete ti ga mbojirovia nhanderoryroryvamo ga rehe . A'ereki cordeiro'jave'ga ti hembireko kiro . Garembirekohẽa onhimboavujikweripe .
49006017	Recommendation	Akanitara soldados'g̃a opyhy inog̃a onhia'nguavo tonupãyme ti g̃a nhaneakag̃a javo . Peko pe soldados'g̃a ja akanitara nohara'g̃a ja pe pejikote'varuhua mombora kwahava'javame . Peko pe soldados'g̃a ja akanitara nohara'g̃a ja pejeaporog̃ita mbopyahua kwahava'javame no . A'ea nhaporemo ikwahava'javame peko pe g̃a ja penhia'nguavo Tupana'ga ti nhande rerohoi yvagi pe nhande mombytavo avuirama nehẽ javo . A'ereki penhimbikwahava rupi pe nhia'ngui . Soldados'g̃a opyhy haimbejovaiva'ea xanhia'ngu ti javo . Peko pe soldados'g̃a ja haimbejovaiva'ea pyhyhara'g̃a ja penhia'nguavo pejipojykaukarame Tupana'ga ra'uva pe torembo'e ti Tupana'ga nhi'ig̃a rehe javo . A'ero ti pe ojipe'g̃a mbo'ei a'itituhẽva'ea rehe nehẽ imboukwahava g̃a pe g̃andekote'varuhua nehẽ . Pe napenhimongote'varuhuukari ti ite'varuhuve'ga pe Diabo'ga pe g̃a pavẽi nehẽ no ikwahava g̃waramo Tupana'ga nhi'ig̃a . Penhimbikwahava rupi pe nhia'ngui .
44007024	Violence	Ahe horame Egitopeva'ea rekote'varuhui Moisésva'ea re'yjava'ea rehe . Hepiagame Moisésva'ea hoi gwe'yjava'ea pyri ahe repyga Egitopeva'ea juka , ei ahe .
53003013	Recommendation	Pe ki a'e te peporavykypotava'ero nane'ymi ti peko katu pejikovo Tupana'ga remimbotarimova'ea rehe pejikweraje'yma hehe .
46016013	Faith	Pejapyaka katu jipi . Pejiko hete ti Cristo'ga rehe . Penhimboita tuhẽ ti . Pemondo ti pejipy'a mbotyva .
44007043	Sin	“ Moloque reki pe peroho hyrua pype . A'ea ko penemimboheteharamo oko , ” ei ga . “ Renfã apoa ra'angava jaytata'ia ra'angava pe peroho pejupi penemimboheteharamo no . A'ereki a'ea pe peapo timbohete ti a'ea javo , ” ei Tupana'ga , ei ahe . “ Nurã ti ji pe mondohetei cidade de Babilônia rehemo nehẽ , ” ei Tupana'ga hako . Nahã aherembikwatijara omombe'u Tupana'ga nhi'ig̃a , ei ahe .
53002015	Recommendation	A'ero ti pejiko hete Jesus Cristo'ga rehe jipi oreirũramo . Tapepohiri ti oreremimbo'ea hugwi . Oreremimombe'ua ti perovia hete . Orerembikwatijara ti perovia hete no .
47005005	Grace	Tupana'ga tuhẽ opota hete a'ea jitehe nhanderuva yvagi pe ojipyri . Nurã ga nhande mboavujikweri . Ombuhurukaripe ga gwa'uva nhande ve . Nahã ga ikwahavukari nhande ve nhanderuhavag̃wama ojipyri .
54002011	Recommendation	Jesus Cristo'gareheve'g̃a nhimono'og̃ame tihendu ti Tupana'ga nhi'ig̃a javo , kunhangwera'g̃a ti tojapyaka tuhẽ ganhi'ig̃a rehe . Onhi'ig̃e'yma ti g̃a tohendu pota okokatuavo .
54005019	Recommendation	Po ojipejive'ga ei nde ve : “ Oko te'varuhu nhanderepiakatuhara'ga . ” Po ga tehe e'i a'ea , tereroviari ti ganhi'ig̃a . Po a'ea jitehe ojipe'ga ei nhanderepiakatuhara'ga oko te'varuhu javo , a'ero ti ehendu g̃anhi'ig̃a ikwahava .
45016016	Recommendation	Penho'anhuvanhuvã ti penhoiruamo . Ojipendyhyga'g̃a nhaporemo — kiroki g̃a onhimono'õ jipi Cristo'gareheva'ero — g̃a omondouka onhi'ig̃a pe me .
66018019	Description	A'ero ti g̃a imombori otimbuguhua oakag̃a rehe nehẽ orokoveveuhu ore javo . Ovy'are'yma ti g̃a jehe'oi g̃a ndehe nehẽ . E'i ti g̃a nehẽ : “ Ite'va ! Ite'va cidadeuhupeve'g̃a pe ! — kiroki g̃a omombate yharuhua jara'g̃a ipyhyga g̃ambaterahetea pyryva'ea g̃a hugwi imondovo itambere'ia g̃a pe . Kotihĩ tuhẽ uma hora rupi tuhẽ oka'nhymba g̃a hugwi g̃a mbokaipavame . ” A'ea ti mbatera ma'ẽhara'g̃a ei nehẽ , ei Tupana'gapyrive'ga imombe'gwovo .
62003001	Grace	Ehepia ko nhanderuvete'ga rekohetei nhande rehe Tupana'ga . A'ereki ga e'i nhande ve jira'yra'g̃a . Nahã tuhẽ ko nhande Tupana'ga ra'yramo . Tupana'ga arõe'ỹve'g̃a ndokwahavihu reki a'ea . A'ereki g̃a ndokwahahetei Tupana'ga .
60005005	Recommendation	Pevoja pe ji ei no : Pehendu katu ti xava'eve'g̃a nhi'ig̃a . Pe nhaporemo ti pehendu katu penhonhi'ig̃a penhimbohetee'yma . A'ereki Tupana'ga mombe'uhava e'i : “ Tupana'ga omovahĩ g̃a — kiroki g̃a onhimboheteuhu , ” e'i . “ G̃a nhimbohetee'ymame ga imombyryvi g̃a pe , ” e'i ikwatijara .
45003004	Faith	Na rũi . G̃wembi'ea rupi katu Tupana'ga rekoi jipi . Jara'g̃a i'mbe pa . Tupana'ga ki a'e te ni'mbei jipi . Nahã Tupana'ga mombe'uhava i'ei : “ Nde nhi'ig̃ame po ti g̃a ei nde ve : ‘ A'itituhẽva'ea rupi katu neremimombe'ua ’ , ” e'i . “ G̃a imbojateherame nde rehe po ti jukwahavamo nderekokatua nehẽ , ” e'i ikwatijara .
44009014	Violence	Kiro ikwava'ẽhara'g̃a nduvihava'g̃a ga mbuhuri avo ore pyri topyhy ti ga g̃a javo — kiroki g̃a onhi'inhi'ĩ nde ve jipi . Ore pyhy pota ga a'ero tomongi g̃a cadeia pype javo , ei Ananias'ga Jesus'ga pe .
61002001	Sin	Ymya ahe rekoi Tupana'gareheva'ea pyteri pe hako Tupana'ga nhi'ig̃aatyviva'ea mombe'uharava'ea . Na jitehe po ti ojipe'g̃a ndekoi pepyteri pe nehẽ — kiroki g̃a Tupana'ga nhi'ig̃aatyviva'ea rehe pe mbo'ei . G̃a po ti pepyteripeve'g̃a moandyandyi nehẽ tojikogyme ti g̃a Cristo'ga rehe javo . Cristo'ga nhandepojykaharete'ga omano g̃a ndepyga tambopiro'y ti g̃a g̃andekote'varuhua hugwi javo novĩa . Emo po ti ga rehe vehevi pembo'ehara'g̃a ndokoi . A'ero po ti g̃a nhimondoukari nhandaipe hahyva'ea ruvihava pype nehẽ .
43005018	Violence	Ganhi'ig̃a renduvame koji'i g̃a Jesus'ga jukapotari a'ero . — A'ereki sábado rupi ga oporavykyuhu imombiga g̃atetirũa g̃a hugwi nhaneramonhava'ea nhi'ig̃a rendukatue'yma , ei g̃a . Johe'i tehe garekote'varuhua . Jiruva'ga ei ga Tupana'ga pe no , ei g̃a . Nahã ga nhimongopotaruhui Tupanamo a'ero , ei g̃a . Nurã g̃a Jesus'ga jukapotari a'ero .
46011002	Faith	Pyry hete pe napemoka'nhymi jipi jirekoagwera pejipyri . Peho pe nhiremimbo'ea rupi no . A'ereki Cristo'gareheve'g̃a nemimombe'ua rehe ji pe mbo'ei .
44002025	Faith	Ymya Daviva'ea omombe'u Jesus'ga nhi'ig̃ag̃wama ikwatija hako , ei ga . Tupana'ga rehe Jesus'ga onhi'ĩ . Nahã Jesus'ga ei a'ero : “ Nane'ymi ko ji jipojykaharete'ga repiagi jirovaki . Ga ko ji pyri oko jipi ji pokoga tomomynhyme ti g̃a ndepy'a javo ji ve , ” ei ga onhi'ig̃a Tupana'ga rehe , ei Pedro'ga .
60001023	Grace	Tupana'ga okoji onhi'ig̃a reheve . Onhi'ig̃a pyvõ ipopoakava'ea pyvõ ga pe mbojihuvi gwa'yramo pejikogame ojihe . Penduva'g̃a pe mbojihu raikwehe . Emo aerẽ penduva'g̃a omano yvyakotyva'ero g̃waramo . Tupana'ga ki a'e te nomanoi . Gaha pe mbojihuva'ja gwa'yramo .
59005016	Recommendation	Nurã ti pemohemohẽ pejikote'varuhua ojohupe pejikoveveuhuro hehe . Penhi'inhi'ĩ ti Tupana'ga pe pejogwepyga tapenhimohig̃atu ti . Pyryheteve'g̃a poranduvame Tupana'ga pe ikwahy hete . Tupana'ga g̃wendu g̃anhi'ig̃a jipi .
43006047	Faith	— Tamombe'u katu tuhẽ pe me , ei ga . Kiroki g̃a ojiko ji rehe — g̃a heaporog̃ita pyahu kiro . Aerẽ po ti g̃a ndekoi avuirama Tupana'ga pyri nehẽ no , ei ga .
43014018	Grace	— Ji horame po ti pe ndapeporia'i nehẽ . A'ereki ji ajivyra'ja pe pyri , ei Jesus'ga g̃a pe .
45003002	Grace	Pyry hete tuhẽ reki . A'ereki judeusva'ea pe nhaneramonhava'ea pe Tupana'ga omondo onhi'ig̃agwera g̃wembikwatijarukaragwera . “ Togwereko katu ti g̃a nhinhi'ig̃a imombe'gwovo , ” ei Tupana'ga ahe ve hako .
49006005	Recommendation	Ojipe'g̃apyriva'ero ipiro'ye'ỹva'ero pehendu katu ti g̃anhi'ig̃a peporavykykatuavo g̃a pe . Pehendu katu ti g̃a nhi'ĩpo'ruavo . Pekyhyji hete ti g̃a hugwi mara'ngu po ji jiporavykyte'varuhuavo ga pe javo . Peporavyky katu ti pejikokatuavo Cristo'ga rendukatuavo g̃waramo .
45002004	Grace	Ga pyry hete pe me novĩa . Nonhimbaekwahivi ve ga pe me . A'ereki ga e'i pe me : “ Perojijyi na'ẽ ti pejeaporog̃ita pejipohia pejikote'varuhua hugwi , ” ei Tupana'ga pe me . “ Pe pohirame pejikote'varuhua hugwi po ti ji nambohahya'javi pe me a'ero nehẽ , ” ei ga pe me . Emo pe ndapekoi gapyryhetea rehe . Ndapekwahavi pe naerũ ? Ga pyry hete pe me topohi ti g̃a okote'varuhua hugwi javo .
62005014	Faith	Nhande ndipojihuvi nhanenhi'ig̃a Tupana'ga pe . A'ereki nhande poranduvame ga pe garemimbotarimova'ea rehe ga g̃wendu katu nhanenhi'ig̃a ojive jipi .
45015013	Faith	Tupana'ga pe mbo'e penderohoag̃wama rehe no . Ga po ti tapembohory hete inog̃atuavo pepy'a nehẽ . A'ereki pe pejiko ga rehe . Igwaigwavete po ti Tupana'ga ra'uva pe mbo'embo'ei . A'ero po ti pe ei nehẽ : “ Uhu tuhẽ po ti ga nhande rerogwovo yvagi pe nehẽ , ” pe'e po ti pe nehẽ .
43019041	Description	Ira'agwe tuvi itymipyra Jesus'ga jukahava hugwi . Gwereko pevo itaruvihavuhua kwaruhua ahetỹhavamo . Ndogwerekoangavi ve ahera'oa ipype .
66019020	Violence	Kiro cavalo'arimove'ga yhyapypeva'ea pyhygi imomboa tata pype . Opyhy ga Tupana'ga nhi'ig̃aatyviva'ea mombe'uhara'ga no ga momboa tata pype . Ojikwe Tupana'ga nhi'ig̃aatyviva'ea mombe'uhara'ga oapo ahemonhimomby'ava'ea yhyapypeva'ea rovai pyteri pe . G̃wemimonhimomby'ava'ea pyvõ ga omoandyandyi g̃a a'ero — kiroki g̃a okwatijaruka yhyapypeva'ea apoa ojihe , kiroki g̃a ombohete yhyapypeva'ea ra'angava no . Kiro cavalo'arimove'ga ga pyhygi ga momboa tata pype ga rekojirame . Yhyapypeva'ea ga ipyhygi imomboa tata pype no hekojirame . Tata ko hehanhuhũva'ea ypiahua'java'ea . Gwereko enxofre ipype no . Hakuvahi enxofre okairame tata pype .
45012020	Recommendation	Nahã ti peko a'ero ikwatijara hendukatuavo . A'ereki ikwatijara e'i : “ Po ty'ara pearõe'ỹve'g̃a jukai pemondo ti mbatera g̃a pe to'u ti g̃a javo . Po g̃a ygweiramo pemondo ti yhya g̃a pe toy'u g̃a . Pe g̃a nderekokaturame po ti g̃a ndipoyjayjari okote'varuhuagwera rehe nehẽ , ” e'i ikwatijara hako .
51003016	Recommendation	Nane'ymi pejapyaka hete ti Cristo'ga remimbo'ea rehe nhaporemo ikwahaheteavo garemimbo'ea toki hete peyvyteri pe ikwahyheteavo pe mombyrymbyryva pe mbo'embo'eavo . Penhombo'embo'e ti hehe penhomomoranduva . Penhimby'yi ti pehendu katu ti Cristo'ga nhi'ig̃a javo . Penhimby'yi ti Tupana'ga nhi'ig̃a mombe'gwovo Jesus'ga mombe'gwovo no imombe'gwovo g̃andekokatua g̃anemimombyryva nhande ve . Nahanahã ti penhimby'ymby'yi Tupana'ga pe ga mboheteavo ga rehe pejoryjoryvamo .
51003019	Recommendation	Akwaimba'ero pearõ hete ti penhimbireko'g̃a nderekokatuavo g̃a a'nguavo penhimonha'ngae'yma g̃a ndehe .
54005016	Recommendation	Kiro ti ji imombe'ua'javi nde ve . Aherembirekokwerahẽa re'yjahẽa ti toporaka hẽa pokokatuavo Jesus'gareheva'ero . Toporakarukaryme ti g̃a hẽa jara'g̃a pe Jesus'gareheve'g̃a pe . A'ero hẽa porakare'ymame hẽare'yja'g̃arũive'g̃a oporaka ojipe'g̃a — kiroki g̃a pe ndiporakahavi tuhẽ .
62005011	Grace	Tupana'ga e'i a'ero : “ Pejikogame jira'yra'ga rehe ga pendeaporog̃ita mbopyahui , ” ei ga . “ Igwete po ti ga pe nderohoi ji pyri avuirama nehẽ , ” ei Tupana'ga .
62005012	Faith	Nhande jikoty'arame Tupana'ga ra'yra'ga pavẽi nhande reaporog̃itapyahuro . A'ero nhande rekoi Tupana'ga pyri avuirama . Kiroki g̃a ndojikoty'ari Tupana'ga ra'yra'ga pavẽi — ndipyahui g̃andeaporog̃ita . A'ero g̃a ndokoi Tupana'ga pyri .
43008036	Grace	Ji ko Tupana'ga ra'yramo , ei ga g̃a pe . Gara'yra g̃waramo ji imombigi aherekote'varuhua popoakara ahe hugwi . Po ti ji imombigi pe hugwi nehẽ , a'ero po ti ndipopoakari tuhẽ pe ndehe nehẽ , ei ga .
49003013	Faith	Nurã ji ei pe me : Tapene'ouhũi pejikyhyjie'yma hahyrame ji ve ji pe ndepyga g̃waramo . A'ereki g̃a ji mongi cadeia pype ji Cristo'ga mombe'urame pe me judeus'g̃arũiva'ea pe . Hahyrame ji ve ojipe'g̃a e'i : “ Paulo'ga Éfesopeve'g̃a arõhetei , ” ei g̃a pe mboheteavo . Pejoryjory ti a'ero !
45016018	Sin	Nanongara'g̃a ndokoi nhandepojykaharete'ga remimbotarimova'ea rehe Cristo'ga remimbotarimova'ea rehe . G̃wemimbotaruhua rehe g̃a ndekoi . Onhi'ig̃atu tehe g̃a ojipe'g̃a mboheteteheavo g̃a moandyandyita — kiroki g̃a nonhimombaragwahavi g̃andekote'varuhuva'ea rehe .
45001029	Sin	Okote'varuhuparavuhua rehe jate g̃a ndekoi . Opotarahivuhu hete g̃a ojipe'g̃a mbatera . Onhimyrõ hete g̃a ojipe'g̃a ndehe . Ojojukajuka g̃a . Ojogwayvayva g̃a . Onhomoandyandyjuhu g̃a . Heaporog̃ita te'varuhu g̃a ojipe'g̃a pe . Omombe'u tuhẽ g̃a mbehea .
55001014	Recommendation	Tupana'ga gwerekouka pyryva'ea a'itituhẽva'ea nde ve imombe'uuka onhi'ig̃a . Enhimoirũuka ti gara'uva pe nhandepojykaharava'ea pe . A'ero po ti nde neremoka'nhymi pyryva'ea ganhi'ig̃a g̃a mbo'ekatuavo hehe nehẽ .
48006008	Faith	Po ti nhande rekoi nhandepy'ate'varuhua remimbotarimova'ea rehe , a'ero po ti nhandepy'ate'varuhua jitehe nhanemondoag̃wama hahyva'ea ruvihava pype nhande manorame nehẽ . Po ti nhande rekoi Tupana'ga ra'uva remimbotarimova'ea rehe , a'ero po ti gara'uva jitehe nhande mongoi Tupana'ga pyri nehẽ .
46010009	Recommendation	Ahere'yjuhua ombokwerajahi nhandepojykaharete'ga onhiroyrõyromo jipi hako . Nurã ga mboja mondomondoi ahe ve ahe hu'uuka ahe apitiuka hako . Ahe ja rũi ti xako a'ero . Timbokwerajahivyme ti nhandepojykaharete'ga monhimonha'ngavo .
46013005	Recommendation	G̃a arõheterame nhande xako katu tuhẽ g̃a pe . Nhandejihe jate rũi nhande xako . Nhande nianhimboahivi g̃a pe . Nhande ndikwahava'ja'javi ojipe'g̃a ndekote'varuhua nhandejive .
66009009	Description	Opoti'a rehe tukuruhua gwereko ferro'java'ea tokutugyme ti g̃a nhandepoti'a javo . Iveverame ipepoa ipyambu . Ipepoa pyambua ko henonhandava pyambua ja carretas pyambua ja . A'ereki ipyambu hete cavalos carretas renonhaname onhimongyavo akwaimbae'g̃a nderogwovo totavuka ti g̃a javo . Na jitehe tukuruhua pepoa ipyambuhetero .
43015022	Sin	Po ji ndajori Tupana'ga nhi'ig̃a mombe'gwovo g̃a pe hamo , a'ero po g̃anembikwahave'yma ndojari g̃a ndehe hamo , ei Jesus'ga g̃a pe . Okwaha tuhẽ reki g̃a novĩa . A'ereki ji ajo imombe'gwovo g̃a pe ikwehe novĩa , ei ga . Nurã po g̃a nde'ia'javi hamo : “ Ndorokwahavi ore Tupana'ga nhi'ig̃a . Nurã ore ndorokoi hupi . ” Nde'ia'javi po g̃a hamo , ei Jesus'ga g̃a pe .
51004005	Recommendation	Kiroki g̃a ndojikogi Cristo'ga rehe — g̃apyteri pe ti peko katu katu ikwahava te'ite'varuhuyme ti g̃a nhande ve javo . Pemombe'umbe'u ti Cristo'ga g̃a pe jipi .
45006006	Faith	A'ero nhande ei : Omanorame yva rehe Cristo'ga imombigi nhandereaporog̃itaymyana tipopoakara'javyme ti g̃andekote'varuhua g̃a ndehe javo . “ Tipiro'y ti g̃a jugwi , ” ei ga .
62003010	Sin	Kiroki g̃a ndokokatui — g̃a ko Tupana'ga ra'yra'g̃a rũi . G̃ahã na jitehe no — kiroki g̃a noarõi oirũ'g̃a Cristo'gareheve'g̃a . Nahã nhande nhimombaragwahavi Diabo'ga reheve'g̃a ndehe Tupana'ga ra'yra'g̃a ndehe no .
45008007	Sin	Gweaporog̃itarame g̃wemimbotara rehe jipi g̃a ndokoi Tupana'ga rehe a'ero . G̃a nohendukatui ganhi'ig̃a . A'ereki tegwete g̃a pe garendukatuhava .
44002026	Faith	“ Nurã ji roryroryvamo . Avy'a hete ji nde rehe , a'e ji javo nde ve , ” ei ga Tupana'ga pe , ei ga . “ Yvyakotyva'ero ko ji rekoi novĩa . Emo ji a'e jipi ombogwera po ti ga jira'oa nehẽ javo , ” ei ga Tupana'ga pe , ei ga .
46010020	Sin	Imondorame mbatera jupe ikwava'ẽhava rehe Tupana'ga pe rũi g̃a imondoi . Omondo g̃a Diabo'gapyriva'ea pe reki anhag̃a pe , a'e ji . Ndapotari ji pejikoty'ara Diabo'gapyriva'ea pavẽi .
44013001	Description	Kiro Antioquia pe oko Jesus'gareheve'g̃a pyteri pe g̃ambo'ehara'g̃a Tupana'ga nhi'ig̃a mombe'uhara'g̃a no . G̃a ko Barnabé'ga ; Simão'ga — kiroki ga ipiryvytunuhũve'ga ; Lúcio'ga — kiroki ga Cirenepeve'ga ; Saulo'ga ; Manaém'ga — ga ko onhimomboaka governadorag̃wama'ga pavẽi Herodes'ga pavẽi .
49005006	Recommendation	Tapenhimoandyandyjukari ti g̃a pe g̃a eteherame . A'ereki g̃a e'i okote'varuhua pe : “ A'ea rupi nhande ndiakote'varuhui , ” ei g̃a onhi'ĩteheavo o'mbero . Tapenhimoandyandyjukari ti g̃a pe pejikoe'yma g̃anhi'ig̃a rupi . A'ereki Tupana'ga noarõi nanongara ite'varuhua . Kiroki g̃a oko te'varuhu Tupana'ga renduve'ỹve'g̃a — g̃a ndehe ti Tupana'ga nhimonha'ngai a'ero nehẽ .
56001011	Sin	Tupana'ga nhi'ig̃arũiva'ea g̃a omombe'umbe'u Jesus'gareheve'g̃a pe g̃a moandyandyita . Nanongara rehe po g̃a nombo'ei ramo . A'ereki g̃a omongo tehe Jesus'gareheve'g̃a py'a . G̃anongapypeve'g̃a py'a g̃a imongotehei no . Nahã g̃a ndekote'varuhui ipyhyga vehevi itambere'ia g̃a hugwi g̃wemimbo'ea kwepykavamo . Tito , pemombi ti g̃anhi'ig̃a tombo'ea'javyme ti g̃a javo .
43013011	Sin	Jesus'ga okwahavipe reki ojipeva'ea rekote'varuhua . Oyvyteri pe ga ei a'ero : “ Ji mondouka po ti ga guardas'g̃a po pe ji pyhygauka nehẽ , ” ei ga oyvyteri pe . Nurã ga ei Pedro'ga pe : “ Pe hugwi nhaporemo rũi ji amombo pendekote'varuhua , ” ei ga javo ga pe .
43010001	Sin	Igwete Jesus'ga ei g̃a pe g̃a mbo'eavo : — Tamombe'u katu tuhẽ ti pe me , ei ga . Ovelhas repiakatuhara'ga oki ogwovo ovelhas rokaja pype jurukwara rupi , ei ga . Kiroki ga jurukwara rupi rũi oki ipype — ga ko iporomive'ga ahe moandyandyita . Ojiupi ga hokairungava rehe tapyhygahyahi ti herogwovo javo , ei ga . Hepiakatuhara'ga ki a'e te uhu hovapytymbava rerekohara'ga pyri .
61002015	Sin	Opohi g̃a Cristo'ga nhi'ig̃a hugwi jatyviva'ea rupi okovo . Balaãova'ea rekote'varuhua'java'ea rupi g̃a ndekoi . Balaãova'ea omombe'u Tupana'ga nhi'ig̃a novĩa Beorva'ea ra'yrava'ea . Emo ahe opota hete itambere'ia okote'varuhua kwepykava .
44014005	Violence	Aerẽ judeus'g̃a judeus'g̃arũive'g̃a monhi'ig̃i upa . Gwuvihava'g̃a pavẽi g̃a ei : — Xajigwarai ti Paulo'g̃a ndehe g̃a apiapiavo nehẽ , ei g̃a ojohupe .
43021017	Description	Kirẽ Jesus'ga ea'javi ga pe : — Simão , ji arõ hete nde ? A'ero Simão Pedro'ga rekoveveuhuro a'ea ero g̃waramo ojive . A'ereki três vezes Jesus'ga ea'jaa'javi ga pe : “ Ji arõ hete nde ? ” Nurã ga ei Jesus'ga pe : — Jesus , erekwaha pa nde mbatera . Nde erekwaha nhiremiarõhetea ! ei ga Jesus'ga pe . Igwete Jesus'ga ei ga pe : — Hepiakatuhara'g̃a gwepia katu ovelhas jipi . Na jitehe ti ehepia katu jireheve'g̃a mbojikoheteavo ji rehe , ei ga Simão Pedro'ga pe .
66021027	Sin	Nduri tuhẽ ti cidade pype ndapyryvive'g̃a okote'varuhuve'g̃a pavẽi i'mbeve'g̃a pavẽi . Ojipe'g̃a Tupana'ga gwereko g̃andera livro pype . G̃ahã ti uhu cidade pype nehẽ . Livro ko cordeiro'jave'ga apoa . A'ea pype Tupana'ga okwatijaripe g̃andera tuhu ti g̃a ji pyri upa okovo avuirama nehẽ javo — kiroki g̃a ojiko ga rehe .
66017004	Sin	Hẽa opipyryva imongi tapy'ynhapig̃wag̃ahiva'ea tapy'ynhapig̃wag̃uhũva'ea no . He'yjuhuva'ea hẽa imongi ombojigwahava ouro apopyra itakatua no pérolas no . Gwereko hẽa nhaetingy'a'java'ea ouro apopyra opo pe . Ite'varuhuranuhũva'ea oko nhaetingy'a'java'ea pype hẽate'varuhua hẽareaporog̃itate'varuhua .
51003014	Recommendation	Koji'i ji ei pe me : Penhoarõ hete ti no . Penhoarõheterame ti pe peko pa Tupana'ga ja . A'ea ga opota .
43012023	Description	A'ero Jesus'ga ei pevove'g̃a pe : — Ji ko Tupana'ga remimbuhurukara , ei ga . A'ero oho g̃werĩ kiro japiavo jiruvihavuhuhetea ukwahava apiavo . A'ereki ji amano g̃werĩ , ei Jesus'ga g̃a pe .
45002022	Sin	Pe'ji pe g̃a pe : “ Taperekoi ti ojipe'g̃a nembireko'g̃a , ” pe'ji pe . Maraname pe ojipe'g̃a nembireko'g̃a nderekouhui naerũ ? “ Tapekoi ti g̃anemimbohetehara rehe , ” pe'ji pe ojipe'g̃a pe . Maraname pe ndekouhui itambere'ia rehe g̃anemimbohetehara rongapeva'ea rehe imima jugwi naerũ ?
45007008	Sin	A'ereki : “ Tapepotaruhui ti g̃ambatera , ” e'i . Ikwahavame reki a'ea koji'i tehe reki ji ipotaparavuhui jirekote'varuhuro g̃waramo . Herekoe'ymame aheremimbo'eagwera po ndiukwahavi nhanderekote'varuhua hamo .
44026017	Grace	“ Judeus'g̃a jigwarairame nde rehe po ti ji nde mbopiro'yi g̃a hugwi . Judeus'g̃arũive'g̃a hugwi po ti ji nde mbopiro'yi nehẽ no , ” ei ga javo ji ve , ei ga . “ G̃a pyri po ti ji nde mondoukari nehẽ judeus'g̃arũive'g̃a pyri .
56003003	Sin	Embo'e ti g̃a a'ea rehe nahanahã ti ahe toko javo . A'ereki ymya nhande ndiajikogi Jesus Cristo'ga rehe g̃a ja kako . A'ea rupi nhande nhaporemo ndikwahavi pyryva'ea . Nhande ndikwahavi Tupana'ga no kako . Nihendukatui nhande ganhi'ig̃a . Ojipea rehe nhande xako nhanenhimoandyandyjuka ojipe'g̃a pe . Xako nhande nhaneremimbotate'varuhuva'ea rupi iparaparavuhuva'ea rupi nahã ti nhande roryroryvamo javo novĩa . Nhanetiruahũ nhande nhandekovo kako . Xanhimyrõ nhande mbatera rehe g̃a ndehe no . Xako te'varuhu nhande ojipe'g̃a pe . Nurã g̃a nianearõhetei . Nianhoarõhetei nhande no . Nahã nhande rekoi ymya kako .
54005021	Recommendation	Ehendu tuhẽ nhinhi'ig̃a g̃a mog̃itakatupava . Terei ti : “ Nda'ei po ti ji ga pe garekote'varuhua rehe . A'ereki ji ako hete ga rehe . ” A'ea terei . Ojipe'ga pe terei no : “ Anhi'ig̃ahy hete po ti ji ga pe garekote'varuhua rehe . A'ereki ji ndakoi ga rehe . ” A'ea terei no , a'e ji nde ve Tupana'ga ji renduvame . Nhandepojykaharete'ga Jesus Cristo'ga ji rendu no . Yvagipeve'g̃a ji rendu no Tupana'gapyrive'g̃a garemimo'ẽharamo .
58010035	Recommendation	Nurã ti tapejikopigi Tupana'ga rehe . Pe jikohetero g̃waramo po ti Tupana'ga imbuhuri ikwepykava pyryva'ea pe me nehẽ .
46004002	Faith	Huvihava'g̃a e'i omoirũhara'g̃a pe jipi : “ Peporavyky katu ti ji ve a'ero pejikovo nhinhi'ig̃a rupi , ” ei g̃a g̃a pe .
44009043	Description	Igwete Pedro'ga pytai Jope pe Simão'ga ronga pe upa . Simão'ga ko mbiara pira apoharamo oko .
46003016	Grace	Pe ko Tupana'ga ruhava . A'ereki gara'uva oko pe pyri . Pekwaha po pe a'ea hamo .
58010019	Faith	Oreirũ , oro'e ore . Pyry hete Tupana'ga pe nhande nhi'ig̃i ga pe kiro Jesus'ga gwekoa reka'vogukaro g̃waramo omanomo nhande repyga .
43008021	Sin	Aerẽ Jesus'ga nhi'ig̃a'javi judeus'g̃a nduvihava'g̃a pe : — Aho po ti ji avo hugwi nehẽ , ei ga . Ji reka po ti pe nehẽ ore poko ti javo nehẽ novĩa . Pejikote'varuhua momborukare'ymame po ti pe manoi pejigwovo hahyva'ea ruvihava pype nehẽ , ei ga . Perope ji aho — pevo ki a'e te tegwete pehohava ji pyri , ei Jesus'ga g̃a pe .
51003012	Recommendation	Nurã pejikovo Jesus'gareheva'ero ti peko katu . A'ereki Tupana'ga oko hete pe ndehe pe arõheteavo . Ga pe mo'emo'ẽ toko ti g̃a Jesus'gareheva'ero okokatuavo javo . Pejoporogwety po ti pe hamo hahyrame pe me nehẽ . Pepyry ti pejohupe . Tapenhimbohetei ti . Penhimog̃atyrõ ti . Penhimomirana ti penhimonha'ngae'yma pejikokatuavo pejohupe . Ojipe'ga rekote'varuhurame nde ve terehenonha'javi garekote'varuhua ejive . Nahã ti tapehenonha'javi pejikote'varuhua pejohupe . A'ereki imomborirẽ Cristo'ga nohenonha'javi pendekote'varuhua . Na jitehe ti tapehenonha'javi pejikote'varuhua pejohupe .
43012026	Faith	Kiroki g̃a jireheva'ero oko — nhiremimbotarimova'ea rehe po g̃a ndekoi hamo . Perope ji ako a'ero — pevo jitehe po ti g̃a ndekoi ji pyri nehẽ no , ei Jesus'ga . Kiroki g̃a jireheva'ero oko — g̃a pe po ti jiruva'ga ei pepyry hete pe javo nehẽ , ei ga g̃a pe .
54003004	Description	Tohepia katu kwaha ti ga g̃wongapypeve'g̃a mondomondokatuavo . Tomondo ti ga gwa'yra'g̃a onhi'ig̃a rupi . Ojihe ti ga tomondouka gwa'yra'g̃a ndeaporog̃ita imohinuka .
52005011	Recommendation	A'ero ore ei pe me : Nane'ymi ti penhombohory inog̃atuavo pejopy'a . Pemombe'u katu ti Jesus Cristo'ga pejohupe penhombojikoguka ga rehe jipi . Ag̃wamo vehevi pe jopokogi nahã ga mombe'ukatuavo pejohupe .
62003011	Recommendation	“ Xanhoarõarõ po nhande hamo , ” oro'e ore pe me ikwehe . A'ea pe henduvypyi a'ero nhande Cristo'ga mombe'urame pe me ikwehe .
46007026	Recommendation	A'ero ji ei kiro pe me : Mbatera rahyag̃wama g̃waramo pyry akwaimbae'g̃a ndekoi jitehe okoagwera rehe .
43003001	Description	Aerẽ Nicodemos'ga ruri Jesus'ga pyri ypytunimo . Ga ko judeus'g̃a mog̃itahara'ga fariseu'ga . Aerẽ ga ruri Jesus'ga pyri xanhomonhi'ĩ ti javo . — “ Gaha ko nhanembo'ehara , ” oro'e ore nde ve , ei ga Jesus'ga pe . “ A'ereki Tupana'ga ga mbuhuruka nhande pyri tombo'e ti ga g̃a javo , ” oro'e ore nde ve , ei ga . Tupana'ga opokogame jate g̃a hepiukari Tupana'ga popoakara nde ja ahemonhimomby'ava'ea japovo , ei ga ga pe . Nurã ore ei : “ Tupana'ga ombuhuruka ga rerekovo , ” oro'e ore , ei Nicodemos'ga ga pe .
59002025	Description	Oro Raabeva'ea vehevi no akwaimba'eva'ea upaharava'ea . Ojikoga g̃waramo Tupana'ga rehe Raabeva'ea israelitasva'ea pokogi hako . Nurã Tupana'ga ei : “ Pyry hete ko hẽa , ” ei ga . Nahã ko ahe rekoi hako . Tupana'ga omombe'u na'ẽ Raabeva'ea re'yjava'ea gwyra israelitasva'ea pe tamondo ti g̃agwyra pe me nehẽ javo . Nurã israelitasva'ea hoi g̃wenonde hepianhimima Raabeva'ea re'yjava'ea gwyra . Ahe jogwerohorame hepiaga , Raabeva'ea ahe mbuhurukari g̃wonga pe ahe mima ojigwyripeva'ea hugwi . Aerẽ Raabeva'ea ahe mondoi irũa rupi pehea rupi topyhygyme ti g̃a g̃a javo . Nurã Tupana'ga ei hako : “ Raabehẽa pyry hete g̃a pokoga . ”
54002015	Faith	Emo kunhangwera'g̃a jikogame Jesus Cristo'ga rehe jipi Tupana'ga omombo g̃andekote'varuhua g̃a hugwi . Ojikogame ga rehe g̃a ojipe'g̃a arõhetei okopyryvamo onhimbovyvya . Nahã g̃andeaporog̃ita pyahuro . Igwete pyryvamo g̃a nda'yramo g̃wembireko'g̃a pe .
44013017	Grace	Tamombe'u ti Tupana'ga pe me . Gaha rehe nhaneramonhava'ea ojiko hako . Tupana'ga omo'emo'ẽ ojive nhaneramonhava'ea hako . Aerẽ he'yjuhu hete quatrocentos e cinquenta Tupana'ga kwara mbo'ambo'ari , ei ga . A'ea rupi ga imombyrymbyryvi ahe ve ahe ruvame hajiheva'ea gwyri pe Egitopeva'ea gwyri pe po rimba'e . Igwete ga ahe rerurukari pea hugwi opopoakarimo , ei ga g̃a pe . He'yi kwara rupi quarenta kwara rupi Tupana'ga nhimomiranami aherekote'varuhua pe ahe ruvame ongae'ỹi me , ei ga . Igwete ga seteva'ea apitipitiukari aheruvihavava'ea ahereheva'ea reheve Canaãmeva'ea gwyri pe . Ahe moka'nhymbavirẽ ga ima'ema'ẽi ahegwyruera imondomondovo nhaneramonhava'ea pe hako , ei Paulo'ga g̃a pe . — Aerẽ Tupana'ga juizva'ea mongoi aheruvihavamo nhaneramonhava'ea pe ahe mbojopy'rupy'ruavo hako , ei Paulo'ga . Aerẽ ahe py'rovo Samuelva'ea ahe repiakatui Tupana'ga nhi'ig̃a mombe'uharava'ea , ei ga .
44015008	Grace	G̃a ji rendukaturame Tupana'ga ei : “ Pyry hete g̃ajikoga Jesus'ga rehe kiro judeus'g̃arũive'g̃a , ” ei ga . A'ereki ga okwaha pa ahereaporog̃ita okovo , ei Pedro'ga . Nurã ga imondoi gwa'uva g̃a pyri , ei Pedro'ga . Pehepia ko ga imbuhuri na'ẽ gwa'uva nhande ve ikwehe . Na jitehe kiro ga imondoi a'ea judeus'g̃arũive'g̃a pe no , ei ga .
59002011	Sin	Nahã a'ero . Tupana'ga rembikwatijarukara e'i hako : “ Taperekoi ti g̃anembireko'g̃a . ” Nahã e'i no : “ Tapejukai ti ojipe'g̃a . ” Po nde ndererekoi garembirekohẽa , a'ea po pyry novĩa . Emo nde ojipe'ga jukarame po nde nerehendukatui Tupana'ga nhi'ig̃a a'ero pejikote'varuhuavo .
43010028	Grace	Amboheaporog̃ita pyahu ko ji g̃a kiro , ei ga . Aerẽ po ti ji g̃a nderohoi yvagi pe g̃a mongovo Tupana'ga pyri avuirama nehẽ no . A'ero po ti g̃a ndohoa'javi hahyva'ea ruvihava pype nehẽ , ei ga g̃a pe . Ndipe'akavi g̃a ji hugwi , ei ga .
45016020	Grace	Tupana'ga onog̃atue'ymi nhandepy'a . Ga po ti kotihĩ omombi pe hugwi Satanás'ga popoakara anhag̃a ruvihavuhu'ga popoakara nehẽ . Pe po ti Satanás'ga hoheramo a'ero nehẽ . Nhandepojykaharete'ga Jesus Cristo'ga ti tomombyry pe me .
55003005	Sin	O'mbero po ti g̃a ei nehẽ : “ Orojiko ore Jesus Cristo'ga rehe , ” e po ti g̃a nehẽ . Emo po ti g̃a nomomborukari ga pe okote'varuhua ojihugwi nehẽ . A'ero po ti g̃a nonhimongokatuukari reki Tupana'ga pe . Nahã po ti g̃a nombokwahyi gapopoakara ojeaporog̃ita pe nehẽ . Terembopogwei ti g̃a ekwave'yma g̃a koty .
45012005	Description	Na jitehe jira'oareheva'ea'java'ero ko nhande nhimongyi Cristo'gareheva'ero nhandekovo . Emo nhande nhaporemo ko jira'oa'java'ero ojipejiva'ea'java'ero nhande jikoty'aro g̃waramo Cristo'ga pavẽi . A'ero nhande nhaporemo nhande nhomoiruamo .
56003008	Faith	A'ea ko nhiremimombe'ua a'itituhẽva'ea . Pyry ahe heroviari a'ero . Tito , a'ea rehe ti embo'e hete jipi toko katu pota hete ti g̃a javo — kiroki g̃a ojiko ga rehe . Nhiremimombe'ua ko pyryva'ea imombyryheteavo yvyakotyve'g̃a pe nhaporemo g̃a pokoga .
59002023	Faith	Tupana'ga rembikwatijarukara omombe'u nhog̃wenonde Abraãova'ea pyryva hako . A'ereki ikwatijara e'i : “ Abraão'ga gwerovia hete Tupana'ga nhi'ig̃a . A'ero Tupana'ga ei ga pe : ‘ Ndepyry hete nde ’ , ” e'i ikwatijara hako . Igwete ahe Tupana'ga nhi'ĩpo'rui okovo . Igwete Tupana'ga e'i : “ Abraão'ga ko jipy'a ja , ” ei ga ahe mombe'gwovo hako .
59002001	Faith	Nhiirũ , Jesus Cristo'ga rehe pe pejiko nhandepojykaharete'ga rehe — gaha ko huvihavuhu hete Tupanamo . Gareheva'ero g̃waramo , peko ti ojipe'g̃a ndehe nhaporemo . G̃a'ara rehe jate rũi ti pereko katu g̃a . G̃a ndehe nhaporemo ti peko imbateve'g̃a ndehe imbatere'ỹve'g̃a ndehe no .
45003013	Sin	“ Onhi'ĩ te'varuhu g̃a ja'javo ojipe'g̃a pe . Omoandyandyi g̃a ojipe'g̃a , ” e'i . “ Mboja ahe hu'urame ahera'oa mbotegwetei . Na jitehe o'ete'varuhurame ojipe'g̃a pe g̃a g̃a mbotegwetei , ” e'i ikwatijara .
49005028	Recommendation	Nhande tia'ngu nhandeja'oa nhanenhiarõheteavo . Na jitehe ti akwaimbae'g̃a toarõ hete g̃wembireko'g̃a g̃a a'nguheteavo g̃a pokoga . Kiroki g̃a oarõ hete g̃wembireko'g̃a — g̃ahã onhiarõ hete .
45009030	Faith	Nahã ji ei a'ero . Judeus'g̃arũive'g̃a nde'i ojohupe : “ Marã po ti nhande nhimombyryvi nehẽ ? ” nde'i g̃a . Tupana'ga reki omombyry g̃a . A'ereki g̃a ojiko ga rehe .
54003009	Faith	Nane'ymi gweaporog̃itapyryvamo ti g̃a togwerovia hete aherembikwahavipyre'yma — kiroki a'ea Tupana'ga okwahavuka kiro Jesus Cristo'ga mombe'ua . Tojiko hete ti g̃a Jesus Cristo'ga rehe omano ga nhande repyga javo .
54006002	Recommendation	Po g̃a opojykahara'g̃a pavẽi ojiko Jesus'ga rehe , a'ero g̃a ndekoi onhoirũramo . A'ero ti g̃a te'iyme opojykahara'g̃a pe : “ G̃a nhaneirũramo g̃waramo ti timondoyme nhandereaporog̃ita g̃a ndehe . ” A'ea rũi ti g̃a te'i . Koji'i vehevi ti g̃a tomondo ojeaporog̃ita opojykahara'g̃a ndehe oporavykykatukatuavo g̃a pe g̃a pokoga . A'ereki g̃a — kiroki opojykahara'g̃a pe g̃a oporavyky g̃a pokoga — g̃a ko g̃airũa tuhẽ g̃anemiarõa ojikoga g̃waramo Jesus'ga rehe . A'ea ti emombe'u pa g̃a pe g̃a mbo'ekatuavo hehe .
45003003	Faith	Pe'ji po pe ji ve no : “ Jara'g̃a reki ndokoi Tupana'ga rembi'ea rupi nhandere'yja'g̃a . Nurãro g̃waramo po ti Tupana'ga na jitehe ndokoi g̃wembi'ea rupi naerũ ? ” pe'ji po pe ji ve .
43019034	Violence	Emo soldado'ga Jesus'ga ykikutugi ta'akwara pyvõ . Kiro gara'oa hugwi turi garekoa yhya pavẽi . Imopene'ymame Jesus'ga kag̃a soldados'g̃a onhi'ĩpo'ru ahe . A'ereki nahã Tupana'ga okwatijaruka ahe ve imombe'uuka hako . “ Nomopeni'i'i po ti g̃a gakag̃a nehẽ , ” e'i ikwatijara hako . Ojipea Tupana'ga rembikwatijarukara e'i no : “ Gwepigwepia po ti g̃a g̃wembikutuhara'ga nehẽ , ” e'i ikwatijara hako . Kiroki ga omombe'u kiro pe me — gaha gwepia tuhẽ Jesus'ga manoagwera ikwehe . Omombe'u ga kiro pe me taperovia ti javo . Omombe'u katu ga . Okwaha hete ga a'ea a'itituhẽva'ea ji amombe'u javo .
43015012	Recommendation	Opoarõ hete ji . Na jitehe ti penhoarõ hete jipi . Poha ji ehetei pe me , ei ga .
45006013	Recommendation	Tapenhikwava'eg̃i ti pejeaporog̃itate'varuhua pe pejikote'varuhuavo . Ymya pe ndeaporog̃itate'varuhuro jipi . Ag̃wamo ki pe a'e te pe ndeaporog̃itapyahuro . Penhikwava'ẽ ti Tupana'ga pe a'ero xako katu ti javo .
58010039	Faith	Kiroki g̃a ojipe'g̃a pojihu ojipe'avo Tupana'ga hugwi ojikoge'yma ga rehe — g̃ahã po ti oho hahyva'ea ruvihava pype opytavo avuirama oka'nhymbava nehẽ . Nhande ki a'e te , g̃a ja rũi nhande xako . Ojipe'g̃a ja nhande xako . Ojikohetero g̃waramo Tupana'ga rehe po ti g̃a ndekoi avuirama ga pyri nehẽ . G̃a ja tuhẽ nhande rekoi nhandejikoga ga rehe .
45011026	Grace	Nahã po ti israelitas'g̃a jikojikogi Cristo'ga rehe nehẽ no . A'ero po ti Tupana'ga g̃a mongopavi ojiheva'ero nehẽ . Ikwatijara Tupana'ga mombe'uhava e'i no : “ Nhanembopiro'yhara'ga po ti uhu nehẽ . Judeus'g̃a cidade hugwi Sião hugwi po ti ga ruri nehẽ , ” e'i . “ A'ero po ti ga imombori Jacóva'ea rymymino'g̃a ndekote'varuhua judeus'g̃a ndekote'varuhua g̃a hugwi nehẽ , ” e'i ikwatijara .
52002015	Violence	Ymyahũ judeusva'ea ojuka Tupana'ga nhi'ig̃a mombe'uharava'ea . Aerẽ judeus'g̃a Cristo Jesus'ga jukai nhandepojykaharete'ga jukai . Ag̃wamo g̃a jigwarajuhu ore rehe ore mondovo cidades hugwi . Tupana'ga ndopotariuhu g̃andekote'varuhua . Okouhu g̃a ojipe'g̃a ndehe nhaporemo g̃a arõe'yma .
58010026	Sin	Tikwaha nhande a'itituhẽva'ea Cristo'ga mombe'ua nhanderekote'varuhua mombohara'ga mombe'ua . Ikwahavirẽ po nhande ndiakote'varuhuahai hamo . Po nhande xako te'varuhu aha jipi , a'ero nimombohavi nhanderekote'varuhua pe . A'ereki ahã nhande ve ojipe'ga nhanderekote'varuhua mombohara'ga jijukaukahara'ga .
49002006	Grace	Ymyahũ Tupana'ga Cristo Jesus'ga mbogweravi gamanoa hugwi ga mbopyahuavo . Cristo Jesus'ga pavẽi nhande jikoty'aro g̃waramo ga nhandereaporog̃ita mbopyahui . A'ero ga nhandereaporog̃ita mbuhuri yvagi pe ojipyri no . Ga nhandereaporog̃ita mbopyahui toko ti g̃a huvihavamo Jesus'ga pavẽi yvagi pe javo . Ag̃wamo Cristo Jesus'ga apygi Tupana'ga pyri yvagi pe okovo huvihavamo . A'ereki ymyahũ Tupana'ga Cristo Jesus'ga mbuhu ojipyri imombyrymbyryva ga pe . Cristo Jesus'ga pavẽi nhande jikoty'aro g̃waramo Tupana'ga na jitehe imombyryvi nhande ve no ga moirũuka .
49004025	Recommendation	Nurã ti tape'mbea'javi . Pe napenani ti penhi'ig̃atu pejikotyve'g̃a pe a'itituhẽva'ea mombe'gwovo . A'ereki nhande ko nhandejogwe'yjava'ea Cristo'ga pavẽi nhandejikoty'aro g̃waramo .
48002005	Faith	
46014013	Recommendation	Nurã ji ei pe me : G̃anhi'ig̃a rekorame nhanerembikwahave'ỹva'ero te'i ti g̃a Tupana'ga pe a'ero : “ Nhimbokarakatua'ja ti . A'ero po ti ji imombe'ukatui nhinhi'ig̃a g̃a pe nehẽ tokwaha ti g̃a javo , ” te'i ti g̃a Tupana'ga pe .
44009001	Violence	A'ea ja ko Saulo'ga nhimbohovajari Jesus'gareheve'g̃a ndehe ta'apiti pa g̃a javo . Igwete ga hoi mbatera kwava'ẽhara'g̃a nduvihavuhu'ga pyri .
43017013	Description	— Apĩ , kiro po ti ji hoi nde pyri a'ero nehẽ , ei ga . Poa nhaporemo ji ei kiro g̃andovaki jihoa renonde tohoryory hete ti g̃a . G̃andoryhetea po ti jiroryhetea javijitehe nehẽ , ei ga ga pe .
60004013	Recommendation	Pejoryjory ti hahyrame pejive , kiro ko nhande xajikoty'a Cristo'ga pavẽi javo . A'ereki Cristo'ga okwaha hahya ikwehe . Pejory ti hahya rerekovo a'ero , tapendory hete tuhẽ ti Cristo'ga rura'javame huvihavuhuhetero nehẽ .
44011006	Description	Hepiakaturame ji hepiagi ipype ipyva'ea onharõva'ea hyryryva'ea . Ipepova'ea ji ahepia no , ei ga .
51003008	Recommendation	Ag̃wamo ti tapekote'varuhua'javi ! Ag̃wamo ti pepohi pejikote'varuhua hugwi a'ero . Tapenhimonha'ngaa'javi ti . Tapenhimboahiva'javi ti . Tapetiruahũa'javi ti . Tapembotegwetea'javi ti ojipe'g̃a . Tapenhi'ĩte'varuhua'javi ti ojipe'g̃a pe .
44018003	Description	Igwete ga ruvi g̃a pyri tendas apovo . A'ereki Áquila'g̃a na jitehe oporavyky a'ea rehe no . Tapy'ynhapira pyvõ g̃a japoi tendas aherapyjamo tipyhy ti itambere'ia a'ea rehe javo . Nurã Paulo'ga ruvi g̃a pyri tendas apovo jipi .
45006012	Sin	Tipopoakaryme ti pe ndehe pendekote'varuhua tapekoyme ti penhimimbotate'varuhua rehe nehẽ .
53003012	Recommendation	Nanongara'g̃a pe ore ehetei — kiroki g̃a ndoporavykypotari oporogwyruva okovo — g̃a pe ore ere'ei : Pekojate ti pejiporavykyavo ipyhyga mbatera pejive , oro'e ore g̃a pe . A'ereki nahã nhandepojykaharete'ga Jesus Cristo'ga g̃a mbo'euka ore ve .
44007009	Sin	— Aerẽ Jacóva'ea ra'yrava'ea nhimyrõi oirũva'ea rehe Joséva'ea rehe hako , ei ahe . Nurã ahe Joséva'ea pyhygi ahe mondovo hajiheva'ea pe itambere'ia kwepygauka toporavyky ti ga g̃a pe javo , ei ahe . Igwete hajiheva'ea Joséva'ea rerohoi a'ero ogwyri pe Egito pe . Pevova'ea Joséva'ea mboporavykyuhui hako . Ahe jigwarairame Joséva'ea rehe Tupana'ga gwereko katu ahe mbopiro'yavo hahya hugwi nhaporemo , ei Estêvãova'ea g̃a pe . Faraóva'ea ko Egitopeva'ea ruvihavuhuro oko hako . Joséva'ea kwahavame Faraóva'ea e'i ahe ve : “ Pyry hete ga . ” A'ereki Tupana'ga ahe arõuka Faraóva'ea pe , ei Estêvãova'ea . Tupana'ga okwahaheteuka mbatera Joséva'ea pe no . Nurã Faraóva'ea ahe mongoi governadorva'ea hako . Igwete ahe ei Joséva'ea pe : “ Ji moirũ ti g̃a ndepiakatuavo jigwyripeve'g̃a . Ehepia katu pa ti nhimbatera ji ve no , ” ei ahe Joséva'ea pe hako , ei Estêvãova'ea imombe'gwovo .
44011028	Description	Igwete Ágabo'ga ami javo g̃a pe . A'ereki Tupana'ga ra'uva ga mbo'e . A'ero ga ami javo Antioquiapeve'g̃a pe g̃a momoranduva . — Aerẽ po ti ipapavi nhaneremityma nhandegwyripeva'ea nhaporemo nehẽ , ei ga . A'ea Ágabo'ga imombe'ui g̃a pe . Aerẽ na tuhẽ ihoi ganhi'ig̃a rupi ikwehe . Opa pa mbatera Cláudio'ga rekorame nhanderuvihavuhuro ikwehe .
44020036	Description	Nahã Paulo'ga ei g̃a pe . Kirẽ ga renypy'andurugi onhi'ig̃a Tupana'ga pe g̃a pavẽi .
48005024	Faith	Jesus Cristo'gareheva'ero g̃waramo nhande ei : Ndiakoa'javi nhande nhandepy'ate'varuhua remimbotarimova'ea rupi .
59001002	Recommendation	Nhiirũ , kiro ji pe mog̃itai javo pe me . Nahã po pe peko hamo . Hahyparavuhurame mbatera pe me ti pe'ji ojohupe : “ Hahya pyry hete reki nhande ve . Xavy'a nhande hehe a'ero , ” pe'ji ti .
62001006	Sin	Po nhande ei : “ Xajogwereko katu nhande Tupana'ga pavẽi . ” Po nhande rekote'varuhui nhande erame , a'ero po nhande mbero javo . Naname po nhande ndiakoi a'itituhẽva'ea rupi Tupana'ga nhi'ig̃a rupi . Okote'varuhuve'g̃a pe nhande ei reki : G̃a ko ypytunarupive'g̃a ja . A'ereki g̃a ndokwahavi okote'varuhuavo .
44010011	Description	
44002009	Description	
51001010	Faith	A'ero ti g̃a ndekokatui nde javijitehe nde mbohoryheteavo jipi nehẽ . Ojipe'g̃a pe ti g̃a ndekokatupavi nehẽ no , oro'e ore Tupana'ga pe . Nane'ymi koji'i ti g̃a nde kwahakwahavi nehẽ no nahã Tupana'ga opota javo .
54001018	Recommendation	Timóteo , nde ereko jira'yra'java'ea . Kiro ji ei nde ve : Ere hete ti ojipe'g̃a pe g̃a mongovo nhiremimbo'ea rehe topohi ti g̃a g̃wemimombe'utehea hugwi Tupana'ga nhi'ig̃aatyviva'ea hugwi . Nhirembi'ea nde ve ko Tupana'ga nhi'ig̃a ja — kiroki a'ea Tupana'ga nhi'ig̃a mombe'uhara'g̃a omombe'u nde ve nahã Tupana'ga ei nde ve javo . Hendukaturame g̃anhi'ig̃a po ti nde poravykykatui ojipe'g̃a mbo'eharamo Jesus Cristo'ga mombe'ua rehe g̃a mbo'epava nehẽ . Soldados'g̃a oporavyky katu gwuvihava'ga pe . Na jitehe eporavyky katu Tupana'ga pe a'ero .
66019001	Faith	Tupana'gapyrive'ga hepiukapavirẽ ji ve ji hahyahiva'ea renduvi . He'yjuhuve'g̃a po ohapukai yvagi pe , a'e ji henduvame . Nahã g̃a ei : — Timbohete ti Tupana'ga nhanderuvihavuhuhete'ga ! Tupana'ga ojiheve'g̃a ndekote'varuhua mombohetei g̃a mombyryva avuirama . Kiro ti ga g̃a nderohoukari ojipyri yvagi pe nehẽ . Gaha ti timboukwaha hete tikatu hete ti ga javo . Gaha ti timbohete . Gaha ti toko nhanderuvihavuhuhetero opopoakahetero .
49002001	Grace	Pehe , ymya'ĩ pendeaporog̃ita Tupana'ga nombopyahui ve . A'ero Tupana'ga pe pe ndekoi omanove'g̃a ja . A'ereki ga e'i : “ Ji ve ko g̃a ambotehea imombigukare'yma g̃waramo gweaporog̃itatiruahũa . Ji ndajikoty'ari g̃a pavẽi a'ero . A'ereki g̃a oko nhiremimbotarimova'ea rehe rũi okote'varuhuavo , ” ei Tupana'ga pe mombe'gwovo .
46010021	Sin	Pe'u pe copopypeva'ea nhandepojykaharete'gapeva'ea . Tape'ui po pe copopypeva'ea Diabo'gapyriva'eapeva'ea no hamo . Pe'u pe mbatera ikwava'embyra nhandepojykaharete'ga pe . Tape'ui po pe mbatera ikwava'embyra Diabo'gapyriva'ea pe no hamo .
49005003	Recommendation	Taperekoi ti penhimbireko'g̃arũive'g̃a . Ojipe'g̃a no taperekote'varuhui'i'i ti g̃a Tupana'ga remimo'ẽharamo pejikovo g̃waramo . Ojipeva'ea rehe ite'varuhuva'ea rehe nhaporemo ti tapekoi . Tapepotaruhui ti ojipe'g̃a apoa . Tapekoi'i'i ti na Tupana'ga remimo'ẽharamo pejikovo g̃waramo . A'ero po ti ojipe'g̃a nde'i'i'i tuhẽ pe me nehẽ .
56001015	Sin	Kiroki g̃a pyry okote'varuhua momboruka Jesus'ga pe — g̃ahã e'i mbatera pe nhaporemo : “ Pyry hete mbatera Tupana'ga rembiapoa nhaporemo , ” ei g̃a . Kiroki g̃a oko te'varuhu ojikoge'yma Jesus'ga rehe — g̃ahã e'i mbatera pe nhaporemo : “ Ndapyryvi mbatera , ” ei g̃a . Nonhimombaragwahava'javi g̃a aherekokatua rehe aherekote'varuhua rehe no . G̃andeaporog̃ita tiruahũ . Okote'varuhua rehe vehevi g̃a nonhimombaragwahavi .
44009021	Description	Ganhi'ig̃a renduvame g̃a nhimomby'apavi . Igwete g̃a ei ojohupe : — Marã naerũ ? Saulo'ga oko te'varuhu hete g̃a pe Jerusalém me heikwehe — kiroki g̃a onhi'ĩ Jesus'ga pe jipi , ei g̃a . Aerẽ ga ruruhui kokoty tapyhy ti g̃a nderogwovo ikwava'ẽhara'g̃a nduvihava'g̃a pyri javo . Agwa'ga ko ga rũi naerũ ? ei g̃a ojohupe . — Ki ga tuhẽ reki a'ea , ei g̃a . Onhimomby'a hete g̃a a'ero Saulo'ga nhi'ig̃a renduva Jesus'ga mombe'urame .
58008006	Description	Jesus'ga poravykya ki a'e te koji'i pyryvamo g̃aporavykya hohe . Ymyahũ Tupana'ga ekatui Moisésva'ea pe nahanahã po ti ji israelitas'g̃a pokokatui nehẽ javo . A'ero ga ei toko ti Leviva'ea rakykwepohara'g̃a ikwava'ẽharamo javo . Moisésva'ea pe ga ikwatijarukari javo : “ Tombokai ti g̃a mbatepyryva ji ve israelitas'g̃a ndepyga , ” ei ga Moisésva'ea pe ikwatijaruka ahe ve . Aerẽ koji'i pyryvamo reki Tupana'ga ekatuhetea Jesus'ga pe nahanahã po ti ji yvyakotyve'g̃a pokokatui kiro nehẽ javo . “ Ndehe ti emano imomborukaheteavo g̃andekote'varuhua g̃a hugwi g̃a ndepyga nehẽ , ” ei ga Jesus'ga pe . A'ea ko Tupana'ga nhi'ĩpyahua . A'ero ga ei toko ti Jesus'ga ikwava'ẽharamo javo . Tupana'ga nhi'ig̃a Jesus'ga pe ipyahuva'ea rehe koji'i pyryvamo Moisésva'ea rembikwatijara hohe a'ero ymyahũva'ea hohe . Nurã Jesus'ga poravykya koji'i pyryvamo Leviva'ea rakykwepohara'g̃a poravykya hohe . Yvyakotyve'g̃a ndepykaramo Jesus'ga rekoi tuhu ti g̃a okovo avuirama Tupana'ga pyri onhi'ig̃a ga pe javo . A'ero ga imombohetei yvyakotyve'g̃a ndekote'varuhua g̃a hugwi g̃a mombyryva g̃a mbuhua Tupana'ga pyri . A'ero kiro koji'i pyryvamo g̃a pe .
50001021	Faith	A'ereki ji Cristo'ga rehe jate ako . Ji manorame pyry hete reki .
50001006	Faith	Tupana'ga pe mbojikogypyrame ojihe pe mombyryvi ikwehe . Arovia hete ji garemimombyrypavag̃wama no Jesus Cristo'ga rura'javame nehẽ .
62005020	Faith	Tikwaha nhande Tupana'ga ra'yra'ga ruragwera Jesus Cristo'ga ruragwera yvya koty no . Igwete ga nhande mbo'ei tapekwaha ti Tupanete'ga javoji . Nhande xajikoty'a Tupanete'ga pavẽi . A'ereki nhande xajikoty'a gara'yra'ga pavẽi Jesus Cristo'ga pavẽi . Ga ko Tupanetero oko . Gaha nhande mongo hete ojipyri nehẽ .
45012018	Recommendation	Pejirokwa hete ti ojipe'g̃a nderekokatupava .
58010023	Faith	Xanhimombe'upigyme ti ojohupe . Xa'e ti : Okovo Tupana'ga remimbotarimova'ea rupi Jesus'ga omano nhanderepyga imomboa nhanderekote'varuhua nhande hugwi nhande mongovo Tupana'ga pyri . A'ero po ti nhande ruvi ga pyri avuirama nhanenhi'ig̃a ga pe a'ero nehẽ . A'ea ti xa'e ojohupe nhandejikohetepige'yma ga rehe . A'ereki Tupana'ga nopiriani onhi'ig̃a . Ga e'i : “ Aerẽ po ti ji pe mbopiro'yukari pendekote'varuhua hugwi . A'ero po ti pe nduri pejijupa avuirama ji pyri nehẽ , ” ei ga .
43014027	Grace	— Anog̃atu po ti ji pepy'a nehẽ , ei Jesus'ga g̃a pe . Jipy'a u katu jipi . Jipy'a javijitehe ti ji inog̃atui pepy'a nehẽ , ei ga g̃a pe . Yvyakotyve'g̃a ko e'i tehe poa pe me toronog̃atu ti ore pepy'a javo tehe pe me , ei ga . Ji ko na rũi . Anog̃atu tuhẽ ti ji pepy'a nehẽ , ei ga g̃a pe . Tapemomynhyme ti pejipy'a a'ero . Penhimboitakwerimo ti peko , ei ga g̃a pe .
47005006	Faith	Nurã nhande roryhetero jipi . Avo yvya koty nhanderuvame , Cristo'ga rovakie'ỹ nhandepojykaharete'ga rovakie'ỹ nhande rekoi a'ero . A'ea ore orokwaha .
43012047	Grace	Kiroki g̃a g̃wendu tehe nhinhi'ig̃a okoe'yma hehe — ji nda'ei te g̃a pe oko te'varuhu g̃a javo , ei ga . A'ereki a'ea rehe rũi ji ajo javo yvyakotyve'g̃a pe . Ajo ji tamombo ti ji pendekote'varuhua pe hugwi javo g̃a pe , ei ga .
62003012	Sin	Caimva'ea ja rũi po nhande xako hamo . Ahe ko okote'varuhuheteve'gareheva'ea Diabo'gareheva'ea hako . Igwete ahe gweki'yrava'ea jukai hako . A'ereki Caimva'ea oko te'varuhu . Ahereki'yrava'ea ki a'e te oko katu . Nurã Caimva'ea noarõi ahe jukavo hako .
66016020	Description	Ypa'õa oka'nhymba . Ahana'ja a'ero . Yvytyruhua ahe ndohepiaga'javi no .
58011012	Description	
54001017	Faith	Nurã ji ei Tupana'ga mombe'gwovo : Tupana'ga huvihavuhuhetero omongomongo pa g̃wemimbotarimova'ea rupi ymyypyagwera jate . Aerẽ po ti na jitehe nehẽ no . Gaha ko avuiramave'ga omanoe'yma . Nhande ndihepiagi ga novĩa . A'ereki ga ndaha'oi . Gaha jate ko Tupanamo oko . Timboukwaha ti ga avuirama a'ero nehẽ . Timbohete hete ti ga avuirama nehẽ . Na tuhẽ . Amém !
66014007	Faith	Hahyahi ganhi'ig̃a ga erame g̃a pe a'ero : — Pehendu katu ti Tupana'ga rerekokatukatuavo ga ko ipopoaka ojipe'g̃a hohe pa javo . Pembohete ti ga gaha jate oko nhanderuvihavuhuhetero javo . A'ereki kiro ga'ea okote'varuhuve'g̃a pe peko te'varuhu pe javo . “ Peho ti hahyva'ea ruvihava pype nehẽ , ” e'i ti Tupana'ga nehẽ . — Pembohete ti Tupana'ga mboukwahava penenypy'amo ga rovai pyteri pe . Gaha ombojihu yvaga yvya no ypiahua ruvihava no yhyaryapyruhua nhaporemo no , ei Tupana'gapyrive'ga .
44006001	Description	Igwaigwavete ojipe'g̃a jikogi Jesus'ga rehe onhimongyavo . Aerẽ g̃a nhonhi'ig̃ayvari reki judeus'g̃a . Kiroki g̃a grego g̃anhi'ig̃a — g̃a onhi'ig̃ahy g̃a pe — kiroki g̃a aramaico g̃anhi'ig̃a . — G̃a ndoporakakatui aherembirekokwera'g̃a , ei g̃a g̃a pe . Nomondokatui g̃a orere'yja'g̃a pe mbatera ma'ema'ẽrame jipi , ei g̃a — kiroki g̃a grego g̃anhi'ig̃a .
60002021	Grace	A'ereki Tupana'ga e'i pe me : “ Penhimomirana ti g̃a imbohahyrame pe me pejikokatua rehe , ” ei ga . A'ereki Cristo'ga okwaha hahya pe ndepyga toho ti g̃a ji rupi javo ikwehe .
53003010	Recommendation	Orojuvame pe pyri ore ere'ei pe me ikwehe'i : To'uyme ti g̃a — kiroki g̃a ndoporavykypotari okovo . Tapemondoi ti mbatera g̃a pe a'ero , oro'e hete ore ikwehe'i .
43003016	Grace	A'ereki Tupana'ga oarõ hete yvyakotyve'g̃a . A'ero ga gwa'yra'ga mbuhuri yvyakotyve'g̃a pyri ikwehe . Gara'yra'ga ko ojipeji hete ko ga rekoi ga pe . Emo Tupana'ga ga mbuhuri nhande pyri ga momanomouka nhande repyga toho ti g̃a yvagi pe nehẽ javo . Nurã nhandejikogame Tupana'ga ra'yra'ga rehe po ti nhande rekoi Tupana'ga pyri avuirama nehẽ . Ndiahoi po ti nhande hahyva'ea ruvihava pype a'ero nehẽ nhanemanorame nehẽ .
44019015	Description	Igwete anhag̃a ei g̃a pe : — Ji ndajipe'ai ga hugwi penhi'ig̃a rupi jigwove'ỹ , e'i g̃a pe . Jesus'ga ji akwaha . Paulo'ga ji akwaha no . Oro pe , ji ndopokwahavi . Ndakoi'i'i ji penhi'ig̃a rupi , e'i g̃a pe .
66019019	Violence	Kiro ji hepiagi yhyapypeva'ea yvyakotyve'g̃a nduvihavuhu'g̃a no g̃asoldados'g̃a no . Otavuka pota g̃a ga pe — kiroki ga oapy cavalo arimo tig̃uhũva'ea arimo . Ojatyka g̃a ua xatavuka ti ga pe gasoldados'g̃a pe no javo .
44027002	Description	Jihi Lucasramo aho Paulo'g̃a ndupi no . Igwete ore avi itayharuhua pype cidades de Adramítiohugwiva'ea pype . — Toroho ti imbojoapiapiavo cidades Ásiapeve'g̃a gwyri pe , ei g̃a . Igwete ore avi ipype orogwovo . Aristarco'ga oho ore rupi no Macedôniapeve'g̃a gwyripeve'ga cidade de Tessalônicapeve'ga .
58013003	Recommendation	Nane'ymi ti tapemoka'nhymi cadeiapypeve'g̃a imombyryva g̃a pe . Po pe ndekoi cadeia pype Jesus'ga mombe'ua rehe , a'ero po pe ndoryndoryvamo ojipe'g̃a imombyryvame pe me . Na jitehe ti pemombyry cadeiapypeve'g̃a pe a'ero . Nane'ymi ti tapemoka'nhymi ojipe'g̃a no ojipe'ga imondorame hahyva'ea g̃a pe . Po ojipe'ga imondoi hahyva'ea pe me , a'ero po pe ndoryndoryvamo ojipe'g̃a imombyryvame pe me . Na jitehe ti pemombyry g̃a pe hahyrame g̃a pe a'ero .
51003017	Recommendation	Cristo Jesus'gareheva'ero g̃waramo ti peko katu pejikovo ganhi'ig̃a rupi peporavykyrame . Peko katu ti penhi'ig̃ame . Pendekoa rupi nhaporemo ti peko katu jipi ga mboheteavo penhinhi'ig̃a Tupana'ga pe . “ Ndepyry hete nde , Apĩ , ” pe'ji ti ga pe . “ Ag̃wamo pyry hete ore ve . A'ereki nde orerekote'varuhua momboruka Jesus'ga manoro g̃waramo ore ve . Ga ko orepojykaharete'ga ore pokoga a'ero . ” A'ea ti pe'ji Tupana'ga pe nhanderuvete'ga pe .
48006006	Recommendation	Nhanembo'ehara'g̃a pe po nhande timondomondo pyryva'ea hamo g̃a nhanembo'embo'erame Cristo'ga nhi'ig̃a rehe jipi .
44007005	Description	A'ea rupi Tupana'ga ndopojykaukari'i'i ve Abraãova'ea pe ahegwyra . Emo Tupana'ga e'i ahe ve : “ Aerẽji ti ji imondoi avova'ea nde ve ndegwyramo nehẽ nerymymino'g̃a gwyramo nehẽ no — kiroki g̃a ndepy'rovove'g̃a , ” ei ga ahe ve , ei ahe . Ahe ra'yre'ymame Tupana'ga ei ahe ve , ei ahe imombe'gwovo judeus'g̃a mog̃itahara'g̃a pe .
44007019	Description	Igwete ahe nhaneramonhava'ea moandyandyi ojigwarajuhuavo ahe rehe , ei Estêvãova'ea imombe'gwovo . Igwete ahe nhaneramonhava'ea mbopohirukari ahera'yrava'ea hugwi ipita'ngiva'ea hugwi ahe momboruka tomano ti penda'yra'g̃a javo , ei ahe .
43020003	Description	Nurã Pedro'ga hoi ojipe'ga pavẽi ogwovo itakwaruhu pe hepiaga .
44024016	Faith	Heroviaro g̃waramo ji jirokwari jipi jirekokatuavo tajipoyja hete ti ji javo . Ako katu ji Tupana'ga pe . Ako katu ji ojipe'g̃a pe no . A'ero ji ikwahavi jiyvyteri pe jirekote'varuhue'yma , ei ga ga pe .
65001013	Description	Pembo'eatyvive'g̃a ko typepemuhũa javijitehe ypiahua ruvihava rehe . Yvyruhua rurame typepemuhũa imbotyjui imomboa ite'varuhuva'ea hembe'yva rehe . Na jitehe pembo'eatyvive'g̃a imboukwahavi okote'varuhua onhinotĩe'yma . Ndipoyjayjare'ymuhũi reki g̃a novĩa . Pembo'eatyvive'g̃a ko jaytata'ia javijitehe — kiroki jaytata'ia ohoteheuhu . Nanongara ndohokatujuhu jipi . Nurã ahe ndojikogi hehe a'ea oho tehe javo jupe . Pembo'eatyvive'g̃a na jitehe ndokokatui jipi . Nurã nhande ndiajikogi g̃a ndehe . Tupana'ga gwereko ypytunahivuhua g̃a pe topyta ti g̃a a'ea pype avuirama javo .
48001012	Description	Yvyakotyve'g̃a nanhimbo'ei a'ea rehe . Jesus Cristo'ga reki okwahavuka ji ve .
45007005	Sin	Ymya nhande rekouhui nhanenhimimbotarimova'ea rehe ikwehe . A'ero Moisésva'ea remimbo'eagwera i'ei nhande ve novĩa : “ Tapekote'varuhui ti . ” Hendukatue'yma reki koji'i nhande rekote'varuhupotaruhui . Nhanderekote'varuhua po nhanemondoag̃wama hahyva'ea ruvihava pype novĩa .
54002007	Faith	Nurã Tupana'ga ei ji ve a'ea pa emombe'u javo . “ Eko ti Jesus Cristo'ga moirũharamo egwovo judeus'g̃arũive'g̃a pyri gentios'g̃a pyri , ” ei ga ji ve . “ Emombe'u pa ti Jesus'ga g̃a pe tojiko ti g̃a ga rehe . A'ero po ti g̃a imomborukari ga pe okote'varuhua ojihugwi nehẽ . Embo'embo'e ti g̃a Jesus'ga mombe'ua nhaporemo rehe a'itituhẽva'ea rehe . ” A'ea Tupana'ga ei ji ve . Amombe'u katu ji nde ve . Nanhi'mbei ji .
62003024	Faith	Kiroki ga g̃wendu katu Tupana'ga nhi'ig̃a — ga ojikoty'a Tupana'ga pavẽi . Tupana'ga ojikoty'a ga pavẽi no . Nhande tikwaha Tupana'ga jikoty'ara nhande pavẽi . A'ereki ga ombuhu gwa'uva nhande pyri .
46010024	Recommendation	Nhandejive jate rũi po nhande imombyryvi hamo . Timombyry po nhande ojipe'g̃a pe hamo no .
45012016	Recommendation	Peko ti pejogwehegwehe . Pejihe jate rũi ti peko . Okoteheve'g̃a ndehe ti peko g̃a pokoga . Tape'euhui ti : “ Akwaha pa ji mbatera . ” A'ea ti tape'euhui pejive .
49004031	Recommendation	Pepohi ti g̃a'arõe'ymuhũa hugwi penhimboahivuhua hugwi no penhimonha'ngahetea hugwi no penhinhi'ig̃ahyahiva hugwi no penhi'ĩte'varuhua hugwi no . Tapetiruahũi ti pejohupe . A'ea hugwi ti pepohi .
51001025	Faith	Ymya Tupana'ga ei ji ve : “ Ekwahavuka ti g̃a pe — kiroki g̃a ojiko Cristo'ga rehe . Epoko ti g̃a imombe'upava nhinhi'ig̃a Cristo'ga mombe'gwovo . ” A'ea ga ei ji ve pe pokoguka judeus'g̃arũiva'ea pokoguka .
66001014	Description	Ga atimbavamo . Ovelha rava itig̃ahivuhu . A'ea ja hete ga atimbavamo . Amana'java'ea neve itig̃ahivuhu . A'ea ja ga atimbavamo . Hendy'jandy'ja gareakwara tata ja .
47004015	Grace	Pe ndepyga reki ore nhimomiranami hahyva'ea pe Cristo'ga mombe'gwovo . A'ereki ore ga mombe'urame pe me pejiko pe ga rehe . A'ero Tupana'ga imombyryvi pe me . Igwaigwavete ti g̃a nde'yjuhuro nehẽ — kiroki g̃a ojiko ga rehe garemimombyryva kwahava no . A'ero igwaigwavete ti g̃a nde'yjuhuro — kiroki g̃a Tupana'ga mbohete hete ndepyry hete nde javo .
43006056	Faith	Kiroki g̃a o'u jira'oa jirekoa reheve — g̃ahã ojihe'a hete ji rehe . Jihi ajihe'a hete g̃a ndehe no , ei ga .
43011027	Faith	— Arovia ji , ei hẽa ga pe . A'ereki nde ko Tupana'ga remimbuhurukaramo ereko Tupana'ga ra'yramo ereko , ei hẽa . A'ereki nde ve ko Tupana'ga e'i hako toho ti ga yvya koty javo , e ko ga nde ve , ei hẽa ga pe .
44002042	Faith	Kotihĩtihĩ g̃a jihe'akatui ojogwehegwehe a'ero . G̃wendu hete g̃a Jesus'ga moirũhara'g̃a nemimbo'ea Pedro'g̃a nemimbo'ea . O'uo'u g̃a mbatera ojopyri no . I'urame g̃a japyakai Jesus'ga manoagwera rehe . Igwete g̃a nhi'inhi'ig̃i Tupana'ga pe jipi .
58001009	Grace	Pyry hete nde ve g̃a ndekokaturame . Ite'varuhu nde ve g̃a ndekote'varuhurame . Nurã jihi nderuvihavuhuhetero a'e nde ve : Eko ti g̃anduvihavuhuhetero nepavẽive'g̃a hohe ejoryvamo , ” ei Tupana'ga gwa'yra'ga pe .
44012002	Violence	Igwete Tiagova'ea — kiroki João'ga reki'yrava'ea — Herodesva'ea ahe akamomborukari itakyhea'javuhuva'ea pyvõ .
55002016	Recommendation	Terembopogwei ti ojipe'g̃a nhi'ĩtehea Tupana'ga remiarõe'ỹva'ea . A'ereki g̃anhi'ig̃a renduva g̃waramo igwaigwavete ahe nombopogwei Tupana'ga .
62003015	Sin	Oirũ'g̃a arõe'ymuhũrame ko g̃a ahejukahara'g̃a ja . Jukwaha reki ahejukahara'g̃a ndekoe'yma Tupana'ga pavẽi avuirama .
43021015	Faith	G̃a i'upavirẽ Jesus'ga ei Simão Pedro'ga pe João'ga ra'yra'ga pe : — Simão , ei Jesus'ga . Enhimombe'u ti kiro ji ve . Jara'g̃a hohe'i tehe nde ji arõhetei ? ei ga ga pe . — Na tuhẽ . Ji ko oroarõ hete nde , ei ga . Nde erekwaha nhiremiarõhetea , ei ga Jesus'ga pe . Igwete Jesus'ga ei ga pe : — Nahã ti a'ero . Ovelhas repiakatuhara'g̃a gwepia katu ovelhas jipi . Na jitehe ti ehepia katu jireheve'g̃a mbojikoheteavo ji rehe , ei ga Simão Pedro'ga pe .
46012008	Grace	Nahã Tupana'ga ra'uva nhande mbokarakatu pa . Ojipe'ga pe gara'uva omombe'uuka Tupana'ga rembikwahava . Tupana'ga ra'uva jitehe ombo'euka ojipe'ga pe a'itituhẽva'ea kwahava rehe .
44007013	Description	Mominame ahe hoa'javi tipyhy javo . A'ea rupi Joséva'ea jikwahavukari oirũva'ea pe . A'ero Faraóva'ea Joséva'ea re'yjava'ea kwahavi no , ei ahe .
60003010	Recommendation	A'ereki Tupana'ga rembikwatijarukara e'i : “ Kiroki ga e'i : ‘ Jirory pota ji pyryva'ea rerekovo jipi ’ — te'ite'varuhuyme ti ga a'ero . Ti'mbea'javyme ti ga no , ” e'i .
44004032	Description	Kiroki g̃a ojiko Jesus'ga rehe — kiro g̃a jihe'akatuhetei ojogwehe onhimongyavo . Ojo'jajo'ja hete g̃andeaporog̃ita . Nde'i g̃a ombatera pe ndeapoa rũi . A'ereki g̃a oma'eg̃atu ombatera ojohupeupe nhandeapoa javo jupe .
46015003	Grace	Nhiremienduvagwera ji amombe'u pe me ikwehe . Koji'i hete po nhande tihendu katu a'ea ojipea hohe hamo . Nhiremimombe'uagwera ko na : Cristo'ga omano raikwehe tamombo ti g̃andekote'varuhua g̃a hugwi javo raikwehe . Tupana'ga rembikwatijarukara rupi ga manoi .
66018024	Violence	Ji ve ga ei no : — Nahã ti tiruahũ cidadeuhupeve'g̃a pe Babilôniapeve'g̃a pe nehẽ . A'ereki ocidadeuhu pe g̃a Tupana'ga nhi'ig̃a mombe'uhara'g̃a apiti Tupana'ga remimo'ẽhara'g̃a apitiavo no . Oapitiuka g̃a akoja'g̃a nhaporemo yvya koty , ei Tupana'gapyrive'ga .
44013048	Faith	Israelitas'g̃arũive'g̃a judeus'g̃arũive'g̃a henduvame Paulo'g̃a nhi'ig̃a g̃a ndoryndoryvamo a'ero . Igwete g̃a imbohetei Tupana'ga nhi'ig̃a . A'ero g̃a jikogi Jesus'ga rehe — kiroki g̃a pe Tupana'ga e'i nhog̃wenonde g̃ahã po ti oko ji pyrie'ymi nehẽ javo .
66022020	Description	Kiroki ga e'i a'ea pe nhaporemo : “ A'iti a tuhẽ ! ” — gaha e'i no : — Nambegwei ti ji rura'javi nehẽ . Na tuhẽ ti , ei ga . Kwa . Na tuhẽ a'ero ! a'e ji . Amém ! Herejo , Jesus , nhandepojykaharetero , a'e ji .
50004009	Recommendation	Opombo'embo'e ko ji ikwehe . Igwete pe ndekoi nhiremimbo'eagwera rehe . Pehendu pe ji nhi'ig̃ame pe me ikwehe . Pehepia pe jirekoagwera no . Ji rupi ti peho a'ero , a'e ji pe me . A'ero po ti Tupana'ga rekoi pe pavẽi nehẽ nhandepy'a nog̃atuhara'ga .
53003015	Recommendation	Tapekote'varuhui ti g̃a pe . A'ereki g̃a peirũramo . Pe'epe'e hete ti g̃a pe g̃a mbo'ekatuavo peko katu ti javo g̃a pe .
51002008	Recommendation	Penhimboko'i ti pejijupa . Tapenhimoandyandyjukari ti ojipe'g̃a pe . G̃a g̃wendukatuuka pota pe me onhi'ĩtehea pe mbopohipota Cristo'ga hugwi . Imombe'gwovo o'mbea g̃a nhi'ig̃atui pe me onhi'ĩteheavo pe moandyandyipota . A'ea g̃anemboypya tuhẽ ombojihu ojapyakateheavo gwakykwepohara'g̃a mbo'eavo hehe . “ Nahanahã yvya hako yvaga pavẽi po rimba'e , ” ei ahe . “ Nahanahã ti xako , ” ei ahe gwakykwepohara'g̃a mbo'eavo . Na rũi Cristo'ga remimbo'ea . Tapenhimoandyandyjukari ti g̃a pe a'ero . Cristo'ga hugwi ti tapenhimbopohirukari g̃a pe .
50003014	Faith	A'ero ji jirokwahetei jirekokatuavo . A'ea rehe jate ji rekoi Tupana'ga ti tomombyry ji ve javo . A'ereki Tupana'ga e'i ji ve : “ Pejikoga g̃waramo Jesus Cristo'ga rehe po ti ji nde mbuhurukari jijipyri yvagi pe imombyryva nde ve nehẽ , ” ei Tupana'ga .
56002014	Faith	“ Onhikwava'ẽ ga ojijukavouka yvyakotyve'g̃a pe g̃a ndepyga raikwehe tambopiro'y ti ji g̃a g̃andekote'varuhua hugwi nhaporemo nehẽ javo . Omano ga tamombyry ti g̃a mongovo javo . ‘ A'ero ti g̃a ndekoi ji rehe jate xako katu ti ojipe'g̃a pe g̃a pokoga javo , ’ ei Jesus Cristo'ga , ” ei Tupana'ga .
43005024	Faith	— Tamombe'u katu tuhẽ pe me , ei ga . G̃a hendukaturame nhinhi'ig̃a ojikoga Tupana'ga rehe nhimbuhurukara'ga rehe , gweaporog̃ita pyahu ko g̃a a'ero , ei ga . A'ero po ti g̃a ndekoi avuirama Tupana'ga pyri nehẽ no , ei ga . Nda'ei po ti ji g̃a pe nehẽ : “ Peko te'varuhu pe , ” ei ga . A'ereki g̃a ndohoa'javi kiro hahyva'ea ruvihava viara rupi . Yvaga viara rupi g̃a hoi a'ero Tupana'ga pyri nehẽ , ei ga .
66021015	Description	Kiroki ga onhi'ĩ ji ve — gaha gwereko ta'akwarete'ia ouro apopyra a'ea pyvõ ti ji taha'ã ikwahava ipukuhua javo cidade pukuhua portas pukuhua no cidade rokairungava pukuhua no .
50003019	Sin	Oho po ti g̃a hahyva'ea ruvihava pype nehẽ . A'ereki g̃wemimbotarimo jate g̃a ndekoi . Ndipoyjayjaruhui po g̃a hamo . Emo g̃a onhimbohete reki . Yvyakotyva'ea rehe g̃a ndekohetei — kiroki a'ea Tupana'ga noarõi .
54003006	Sin	Tokoyme ti ga g̃andepiakatuharamo — kiroki ga korogwe ojiko Jesus Cristo'ga rehe . A'ereki ga ndokwahahetei ve nahã ahe toko Tupana'ga remimbotarimova'ea rupi jave'yma . Mara'ngu po ti nanongara'ga okote'varuhuavo onhimboheteavo nehẽ ? “ Ako pyry ji g̃a hohe pa jitekovo g̃andepiakatuharamo , ” e po ti ga nehẽ . Po ti ga ei a'ea nehẽ , a'ero po ti Tupana'ga ei ga pe nehẽ ereko te'varuhu nde enhimboheterame javo . A'ea jitehe Tupana'ga ei Diabo'ga pe ga mondovo ojihugwi hako . A'ereki Diabo'ga onhimbohete .
65001003	Recommendation	Nhiirũ , akwatija pota hete ji pe me oji'i novĩa . Amombe'u pota ji pe me nhandejikoga Cristo'ga rehe . Emo ji ndakwatijara'javi reki a'ea pe me . A'ereki ojipe'g̃a oho pe pyri pe mbo'eavo jatyviva'ea rehe . Nurã ji ei jiyvyteri pe oji'i : “ Akwatija po ji ojipea g̃a pe hamo a'itituhẽva'ea mombe'gwovo hamo . ” A'ea ji akwatija kiro imondovouka pe me tapemombe'umbe'u aha ti ojipe'g̃a pe jipi a'itituhẽva'ea Cristo'ga mombe'ua . Tupana'ga okwahavuka pa nhande ve Cristo'ga mombe'ua ikwehe jireheve'g̃a ti tokwaha javo .
44004002	Description	
66018005	Sin	A'ereki g̃andekote'varuhua he'yjuhu hete . Okwahava'ja Tupana'ga g̃andekote'varuhua a'ea arõe'yma , ei ga ojiheve'g̃a pe .
43004046	Description	Aerẽ Jesus'ga hoa'javi cidade de Caná pe Galiléiapeve'g̃a gwyri pe jitehe — perope ga ombote yhya vinhoramo ikwehe . A'evo jitehe Jesus'ga hoi . A'ero ga ruri Jesus'ga pyri g̃anduvihava'gareheve'ga . Gara'yra'ga itetirũa hete ojipe'g̃a cidade pe Cafarnaum me .
45012011	Recommendation	Pejirokwa ti mbatera rehe pejivevugwee'yma . Penhimbatepota ti pepy'a pe . A'ereki nhandepojykaharete'ga remimbotarimova'ea rehe pe peko .
60001008	Faith	Ndapehepiagi ve pe Jesus Cristo'ga . Emo pe ga arõhetei . Ndapehepiagi tuhẽ pe ga kiro . Emo pe jikohetei ga rehe . Igwete pe ndoryndoryhetero pejikoga g̃waramo ga rehe . Yvagahugwiva'ea ko pendoryhetea ga rehe . Tegwete reki pendoryva imombe'uhava ojipe'g̃a pe .
62004013	Grace	Xajikoty'a nhande Tupana'ga pavẽi . Tupana'ga ojikoty'a nhande pavẽi no . Tikwaha nhande a'ea . A'ereki ga ombuhuruka gwa'uva nhande pyri .
43019029	Description	Gwereko pevo vinho tajahiva'ea ya'ia pype . A'ero g̃a ipyhygi jyruhuva'ea imondeva vinho pype ipimombyga yvyra rehe hissopo rehe . Igwete g̃a imbovyri imondovouka Jesus'ga juru pe topyte ti ga javo .
51001013	Grace	Nhande rekote'varuhuypyi Diabo'ga nhi'ig̃a rendukatuavo ite'varuhuve'ga nhi'ig̃a rendukatuavo . Nurã ko ypytunahivuhua'javamo nhande ve a'ea rupi . Ag̃wamo Tupana'ga hendukatuukari nhande ve gwa'yra'ga nhi'ig̃a g̃wemia'nguhetehara'ga nhi'ig̃a . Nahã Tupana'ga imombigi Diabo'ga nhi'ig̃a rendukatua ypytunareheve'ga nhi'ig̃a rendukatua .
45016017	Recommendation	Nhiirũ , kiro ji ehetei pe me . Pehepia ti g̃a pejipe'avo g̃a hugwi — kiroki g̃a g̃a mbojogwayvayvaruka . “ Pembo'eagwera ndapyryvi , ” ei g̃a . “ Ore po ti pe mbo'e nehẽ , ” ei g̃a . G̃anhi'ig̃a rendukaturame po ahe ndojikokatua'javi Cristo'ga rehe a'ero . Pejipe'a ti g̃a hugwi , a'e ji .
45012007	Recommendation	Po Tupana'ga nhande mbokarakatuuka ojiheve'g̃a pokogauka , tipoko po ti nhande g̃a a'ero hamo . Po Tupana'ga nhande mbokarakatuuka g̃a mbo'eavouka , timbo'e po ti nhande g̃a Tupana'ga mombe'ua rehe a'ero hamo .
43016023	Faith	— A'ea rupi po ti pe ndape'ea'javi ji ve nehẽ marã nanongara javo nehẽ , ei Jesus'ga g̃a pe . Tamombe'u katu tuhẽ pe me . Pe poranduvame jiruva'ga hugwi pejikovo jireheva'ero a'ero po ti ga pe nhi'ĩpo'rui nehẽ , ei ga g̃a pe .
66021019	Description	Cidade rokairungava oko hokairungava pyhykava rehe ita apopyra rehe dozeva'ea rehe . Hokairungava pyhykava mbojigwahava ko itakatuheteparavuhua . He'yjuhu hete itambere'ia itakatuhetea rehe . Hokairungava pyhykava nanani oko itakatuhetea . A'ea ko nahã : Ojipea ko jaspe . Ojipea ko safira . Ojipea ko ágata . Ojipea ko esmeralda . Ojipea ko sardônio . Ojipea ko sárdio . Ojipea ko crisólito . Ojipea ko berilo . Ojipea ko topázio . Ojipea ko crisópraso . Ojipea ko jacinto . Ojipea ko ametista . A'ea nhaporemo ko itakatuhetea rera — kiroki itakatuhetea oko hokairungava pyhykava .
59004017	Sin	Kiroki ga e'i oyvyteri pe : “ A'apo po ti ji nanongara pyryva'ea hamo , ” — japoe'ymame po ga oko te'varuhu a'ero .
66019005	Faith	Kiro ji ojipe'ga renduvi . Ji henduvame ga ei : — Pe nhaporemo ti pembohete Tupana'ga Tupana'gareheva'ero ganhi'ig̃a rendukatuharamo . Okoteheva'ero pembohete ti ga penduvihavamo pavẽi ! A'ea ji henduvi ga nhi'ig̃ame ga'apykavareheve'ga apykava hugwi . Ga'apykavareheve'ga oapy hehe okovo aheruvihavuhuhetero .
47005002	Faith	Nhanderekorame yvya koty nhande ndiavy'ahetei xaju pota hete nhande yvagi pe nhanderuhava pype javo .
48006004	Recommendation	Pejapyaka katu ti pejeaporog̃ita rehe tahepia ti jirekokatua javo . Pendekokaturame , a'ea rehe po ti pe ndoryvamo a'ero ji g̃a hohe jave'ỹ .
46007036	Recommendation	Po ojipe'ga ei g̃wembirekoruamahẽa pe : “ Xajogwerekoyme ti . ” Emo po aerẽ ga ei oyvyteri pe : “ Ndapyryvi reki a'ea hẽa pe , ” e po ga . “ Apotarahi ji hẽa no . Areko pota ji hehã a'ero hamo , ” e po ga . Tahembireko tuhẽ ti ga hẽa pavẽi a'ero g̃wemimbotarimo . Ndokote'varuhui reki ga g̃wembirekorame hẽa pavẽi .
43016002	Violence	Aerẽ po ti g̃a pe mondoukahetei pejatykahava hugwi nehẽ . Aerẽ po ti g̃a pe jukai nehẽ no nahã nhande tipoko Tupana'ga javo tehe nehẽ , ei ga .
66015001	Description	Kiro ji ojipe'g̃a ndepiagi ahemonhimomby'auhuve'g̃a — kiroki seteve'g̃a Tupana'gapyrive'g̃a okwahavuka aere'ĩva'ea okovo yvagi pe yvagipeve'g̃a . Omondo ti g̃a seteva'ea karugwara yvyakotyve'g̃a pe nehẽ . Seteva'ea karugwara ko mbapavava'ea . Seteve'g̃a imondomondorẽ seteva'ea karugwara yvyakotyve'g̃a ndehe po ti Tupana'ga nhimonha'ngahetea ipigi g̃a ndehe nehẽ .
43018023	Description	A'ero Jesus'ga ei : — Po ji ete'varuhui , emombe'u ti ji'ete'varuhuagwera a'ero , ei ga . Ji ekaturame po ga ndajirovapetegi ramo , ei Jesus'ga .
50004003	Recommendation	Nde ve ji ei nhimoirũhareteramo : Emog̃ita katu ti Evódia'g̃a pokoga taheaporog̃ita pyry ti g̃a javo . A'ereki g̃a oporavyky hete ji pavẽi ikwehe Cristo'ga mombe'gwovo ojipe'g̃a pe ikwehe . Clemente'ga na jitehe oporavyky hete Cristo'ga mombe'gwombe'gwovo ji pavẽi ikwehe no . Jara'g̃a no — g̃andera Tupana'ga okwatija pa livro pype tarohouka ti g̃a jijipyri yvagi pe nehẽ javo .
66016006	Sin	A'ereki g̃a neremimo'ẽhara'g̃a apiti nenhi'ig̃a mombe'uhara'g̃a ndeheve g̃andekoa reka'voga . Kirog̃we aherekoa nde imondoi g̃a pe to'u ti g̃a javo . Pyry nde imondoi a'ea g̃a pe , ei ga Tupana'ga pe .
45006002	Sin	Na rũi , a'e ji . Kiroki ahe omano — ahe ndokote'varuhua'javi . Ahe javijitehe po nhande ndiakote'varuhua'javi hamo .
66017011	Violence	Yhyapypeva'ea — a'ea oko ymyahũ , ag̃wamo ndokoi — a'ea vehevi oko yvyakotyve'g̃a nduvihavuhua seteve'g̃a mbohe'yikavamo . A'ero g̃a ei : Oitove'g̃a ko yvyakotyve'g̃a nduvihavuhu'g̃a . Yhyapypeva'ea ko seteve'g̃a nde'yjava'ea a'ero . Hahyva'ea ruvihava viara rupi ihoi upa . Pevo ti tiruahũ jupe jipi nehẽ , ei Tupana'gapyrive'ga imombe'gwovo ji ve .
48004030	Recommendation	Marã reki ikwatijara e'i a'ero hako ? Ikwatijara omombe'u Sarava'ea nhi'ig̃agwera g̃wembirekova'ea pe Abraãova'ea pe . “ Emombo ti avo hugwi ipiro'ye'ỹvehẽa hẽara'yra'ga reheve , ” ei ahe . “ Ga po ti ndopojykai tuhẽ nembatera nehẽ ipiro'ye'ỹvehẽa ra'yra'ga , ” ei Sarava'ea ahe ve . “ Jihi ko nerembirekoetea , ” ei ahe . “ Jira'yra'ga jate po ti opojyka ndeapoa nehẽ , ” ei ahe Abraãova'ea pe hako . Nahã ikwatijara imombe'ui Sarava'ea nhi'ig̃agwera hako .
54006009	Sin	Jara'g̃a e'i tako ji imbateheteva'ero javo . A'ea rehe jate g̃a japyakai reki . A'ero g̃a ite'varuhua mbopogwehetei okote'varuhuavo nahã po ti ji ipyhyguhui mbatera javo . A'ereki hepia'ngi tehe he'yiva'ea g̃a pe g̃amongote'vava'ea . Tegwete g̃apohira okote'varuhua hugwi a'ero . A'ea g̃a mbotegwetepavi g̃a mondouka hahyva'ea ruvihava pype .
66017016	Violence	— Akwaimbae'g̃a upaharahẽa — akojahẽa nde erehepia — hehẽa ipopoaka yvyakotyve'g̃a nduvihavuhu'g̃a mondomondopavuka g̃wemimbotarimova'ea rupi okovo g̃anduvihavuhuro tuhẽ , ei Tupana'gapyrive'ga . — Dezva'ea yhyapypeva'ea ratĩa — akoja nde erehepia , akoja ko yvyakotyve'g̃a nduvihavuhuro — g̃ahã ti noarõhetei akwaimbae'g̃a upaharahẽa nehẽ yhyapypeva'ea pavẽi nehẽ , ei Tupana'gapyrive'ga ji ve . Nurã ti g̃a hẽa mbotegwetei hẽapopoakara mombiga hẽambatera pyhyga hẽa hugwi nehẽ . Tata pyvõ ti g̃a hẽa mbokaipavi nehẽ . Cidadeuhua ji amombe'u hẽa mombe'urame , ei Tupana'gapyrive'ga imombe'gwovo ji ve . Nahã ti g̃a cidade rerekoi imbokaipava nehẽ . A'ereki nanongara Tupana'ga opota g̃wemimbotarimova'ea arõuka g̃a pe g̃andeaporog̃ita mbojoyvyyvyre'ymuka . Nahã ga ei : “ Tombojoyvyyvyryme ti yvyakotyve'g̃a nduvihavuhu'g̃a ojeaporog̃ita yhyapypeva'ea pokoga okovo a'ea nhi'ig̃a rupi nehẽ , ” ei Tupana'ga . Nahã ti Tupana'ga g̃a nderekoi nehẽ toho ti nhinhi'ig̃a apiavo javo , ei Tupana'gapyrive'ga imombe'gwovo ji ve .
46008003	Faith	Hovai jate kiroki g̃a oarõ hete Tupana'ga — Tupana'ga okwaha hete g̃a ojihe g̃a ndekoheterame .
45003009	Sin	A'ero po pe ei ji ve : “ Marã a'ero ? Nhande judeusramo nhandepyry hete jara'g̃a hohe ? ” Ahã tuhẽ , a'e ji . “ Ndojoavyavyi judeus'g̃a judeus'g̃arũive'g̃a pavẽi okote'varuhuavo , ” a'e ko ji pe me ko . A'ereki niandepiro'ypavi nhande nhanderekote'varuhua hugwi .
44007041	Sin	A'ea rupi nhaneramonhava'ea japoi yuranuhũa ra'yra ra'angavuhua a'ero g̃wemimboheteharamo . A'ero ahe ijukai mbiara ikwava'eg̃a jupe , ei ahe . Aerẽ ahe japoi toryva g̃wembiapoa pe ha'angava pe timbohete ti a'ea javo jupe .
66009020	Sin	Jara'g̃a nomanoi opytavo ite'varuhuva'ea ojipe'g̃a apitirame . Kiroki g̃a nomanoi — g̃ahã ndogwerojijyi ojeaporog̃ita okokatue'yma ve opohire'yma g̃wemimbohetehara hugwi . G̃anemimbohetehara ko g̃wembiapoa anhag̃a no Diabo'gapyriva'ea . G̃anembiapopyra ko ha'angava : ouro apopyra , prata apopyra , bronze apopyra , ita apopyra , yva apopyra . Nanongara ra'angava nhaporemo ndohepiagi reki , nohenduvi reki , nopo'ami reki ogwove'ỹ . Emo g̃a ombohete tuhẽ a'ea anhag̃a no Diabo'gapyriva'ea imondovo gweaporog̃ita imohina hehe . Nahã g̃a ndekote'varuhui . Tupana'ga jate ahe tombohete .
47005011	Faith	A'ero ore ikwahavi nhandepojykaharete'ga nhimombojya ga omondo hahyva'ea okote'varuhuve'g̃a pe javo . A'ero ore ga mombe'ukatui ojipe'g̃a pe tomomboruka ti g̃a ga pe okote'varuhua javo . Tupana'ga orereaporog̃itakatua kwaha hete . Po pe orereaporog̃itakatua kwahahetei pejiyvyteri pe no , a'ea pyry ji ve .
49002003	Sin	Ymya'ĩ nhande nhaporemo xako g̃a ja nhandekote'vapotaruhuavo nhandekovo nhaneremimbotarimova'ea rehe . Ymya'ĩ tiruahũ nhandereaporog̃ita . Nhande japyakate'varuhui . Nane'ymi nhande rekote'varuhui . Nurã Tupana'ga nhimonha'ngai nhande rehe kako . Na jitehe jara'g̃a ndehe ga nhimonha'ngai no .
44002040	Recommendation	Pedro'ga ega'ei g̃a pe imombe'ukatuavo . Igwete ga ei : — Pepohi ti ag̃wamove'g̃a hugwi okote'varuhuve'g̃a hugwi Tupana'ga ti tombohahyukaryme pe me nehẽ , ei ga g̃a pe .
45008013	Faith	Pe ndekorame penhimimbotarimova'ea rehe po ti pe hoi hahyva'ea ruvihava pype a'ero nehẽ . Pe'ji po pe hamo : “ Tupana'ga ra'uva nhande pokoga g̃waramo po ti nhande pohiri nhanderekote'varuhua hugwi . ” Po pe ei a'ea , a'ero po pe ndekopyahui .
45010011	Faith	Tupana'ga rembikwatijarukara e'i no : “ Kiroki g̃a ojiko ga rehe — g̃a po ti ndipoyjayjare'ymuhũi nehẽ , ” e'i .
45001008	Faith	Ta'e na'ẽ ti pe me . Jesus Cristo'ga rekoro g̃waramo ji pavẽi ji ei Tupana'ga pe : “ Apĩ , ndepyry hete nde ejiheve'g̃a nderekopava Roma pe . A'ereki jara'g̃a nhaporemo omombe'u g̃a kiro , ” a'e ji . “ ‘ Ojiko hete g̃a Jesus Cristo'ga rehe Roma pe , ’ ei g̃a , ” a'e ji Tupana'ga pe pe mombe'gwovo .
52001004	Faith	Oreirũa ko pe . Tupana'ga pe mo'emo'ẽ ojive pe arõheteavo . A'ea ore orokwaha .
60004008	Recommendation	Johe'i pa pyry pe nhoarõarõhetei no . A'ereki ojipe'g̃a arõheterame nhande nihenonha'javi g̃andekote'varuhua re'yjuhua .
44027001	Description	Aerẽ Festo'ga ei soldados'g̃a pe : — Pembo'avuka ti kiro cadeiapypeve'g̃a Paulo'g̃a kiro itayharuhua pype g̃a mondovo César'ga gwyri pe Itália pe , ei ga soldados'g̃a pe . Igwete g̃a Paulo'g̃a nderohoi Júlio'ga pyri . Ga ko soldados'g̃a nduvihava'ga . G̃a oporavyky gwuvihavuhu'ga pe Roma pe onhimongyavo . Igwete soldados'g̃a Paulo'g̃a nderohoi javo Júlio'ga pe : — Embo'a ti cadeiapypeve'g̃a nderogwovo kiro , ei g̃a ga pe .
66015003	Faith	Tupana'gareheva'ea nhimby'yja rehe Moisésva'ea nhimby'yja rehe g̃a nhimby'yi . Cordeiro'jave'ga nhimby'yja rehe g̃a nhimby'yi no . A'ereki g̃a Tupana'ga mbohete gaha jate ko yvyakotyve'g̃a nduvihavuhuhete'ga javo . Onhimby'yita g̃a ei : — Tupana , orepojykaharetea , ndehe ko yvyakotyve'g̃a nduvihava epopoakaramo g̃a hohe pa . Ndehe ko g̃anduvihavuhuhetero avuirama ymya hako aerẽ nehẽ no , ei g̃a onhimby'yita . Ereapo nde g̃amonhimomby'auhuva'ea enhimboheteuka g̃a pe . Ereko katu hete nde g̃a nderekokatuavo imombe'gwovo a'itituhẽva'ea g̃a pe , ei g̃a onhimby'yita Tupana'ga mboheteavo .
60002002	Faith	Ipita'ngive'g̃a opota hete oy'g̃a kambya . Na jitehe ti pepota hete Tupana'ga nhi'ig̃apyryva . A'ea po ti igwaigwavete pe mbojikohetei Tupana'ga rehe nehẽ .
66014013	Faith	Kiro ji ojipe'ga renduvi yvagipeve'ga . Ji ve ga ei : — Ekwatija ti nhiremimombe'ua nde ve kiro . Kiro Cristo'gareheve'g̃a ndoryndoryvamo — kiroki g̃a omano kirẽ nehẽ , ei Tupana'gapyrive'ga ji ve . — Na tuhẽ , e'i Tupana'ga ra'uva . Kiro g̃a ndoryndoryvamo . A'ereki omanorẽ g̃a oapo pi . A'ero g̃apy'a rukatui . Oporavyky hete na'ẽ g̃a okovo yvya koty Tupana'ga nhi'ig̃a mombe'gwovo okokatuavo onhimomiranama . Aerẽ omanorẽ ti g̃a ndukatui yvagi pe nehẽ . G̃andekokatuagwera ti jukwaha nehẽ g̃a vahemirẽ yvagi pe , e'i Tupana'ga ra'uva .
59001027	Faith	Tupana'ga opota hete ahe ojipe'g̃a pokogame . Hahy kunhangwera'g̃a pe aherembirekokwera'g̃a pe . Tayri'g̃a pe hahyramo no g̃apo'ria manorame . Nurã pyry hete Tupana'ga pe nhanderuvete'ga pe nhande g̃a pokopokogi . Pyry hete ga pe no nhande nimbopogwei okote'varuhuve'g̃a . Nahã nhande rekorame Tupana'ga opota nhaneremimbohetea .
51002004	Recommendation	A'ea ji ei pe me pekwaha ti javo . Nurã ti pe napenhimoandyandyjukari ojipe'g̃a pe g̃a imombe'urame hajihea pe me nehẽ . Ikatu po pe me g̃a nhi'ig̃aturame o'mbero . Tapenhimoandyandyjukari ti g̃a pe , a'e ji pe me .
66005013	Description	Kiro ji henduvi Tupana'ga rembiapohara'g̃a nhaporemo — kiroki g̃a oko yvagi pe yvya koty no yvya gwyri pe no ypiahua ruvihava pype no mbatera pavẽi . G̃ahã mbatera pavẽi e'i pa : — Tohoryory hete ti ga'apykavareheve'ga jipi cordeiro'jave'ga pavẽi . G̃ahã ti timbohete jipi . G̃ahã ti timboukwaha jipi tikatu hete ti g̃a javo . G̃ahã ti toko nhanderuvihavuhuhetero jipi . A'ea nhande ei ga'apykavareheve'ga mboheteavo nhanderuvihavuhuhete'ga mboheteavo . A'ea nhande ei cordeiro'jave'ga mboheteavo no , ei g̃a mbatera pavẽi . A'ea rehe nhaporemo Tupana'ga rembiapohara'g̃a nhaporemo g̃a nhi'ig̃i javo mbatera pavẽi .
66008008	Description	Kiro ojipe'ga ipyi trombeta seteve'g̃a nde'yja'ga . Mokõi ko g̃anembipyagwera a'ero . A'ero yvytyra ruvihavuhua'java'ea momborukahava yvya koty ypiahua ruvihava pype . Hendy ko yvytyra ruvihavuhua'java'ea . Paivouhu hete ranuhũ ipukuhua ihoi ypiahu ruvihava pukuhua ihoi yvya koty . He'yjuhu hete ranuhũ quilômetros . Ypiahua ruvihava pype três quilômetros pyteri pe nanani ojipeji quilômetro yhya onhimbote hekoro . Nahã a terça parte do ypiahua ruvihava onhimbote hekoro .
44007058	Violence	G̃a ahe pyhygi ahe rerogwovo ahe momboa cidade hugwi tiapiapi ga javo . Kiroki g̃a e'i oko te'varuhu Estêvão'ga javo — kiro g̃a hekyi opira i'arimova'ea imondovo inog̃a Saulo'ga pyri . A'ero g̃a ahe apiapi tijuka ga javo .
45015011	Faith	Ojipeva'ea rembikwatijara e'i no : “ Judeus'g̃arũiva'ero ti pembohete nhandepojykaharete'ga . Ojipendyhyga'g̃a nhaporemo ti tombohete ga , ” e'i aherembikwatijara .
45011036	Faith	A'ereki Tupana'ga oapo pa mbatera . Ga gwereko katu pa mbatera no . Gwereko ga mbatera tanhimbohete ti nhirembiapoa nhaporemo javo . Timbohete ti Tupana'ga avuirama a'ero . Amém .
43001029	Faith	Ko'emame Joãova'ea Jesus'ga repiagi ga rurame ojipyri . A'ero ahe ei jara'g̃a pe : — Pehepia ga ! ei ahe . Pevo ga rekoi — kiroki ga cordeiro ja , ei ahe . Ikwava'ẽhara'g̃a ojuka cordeiros jipi Tupana'ga ti tomombo nhanderekote'varuhua a'ero javo , ei ahe . Cordeiro ja po ti ga manoi nehẽ no . A'ereki Tupana'ga ga mbuhuruka nhande pyri tomano ti ga imomboa yvyakotyve'g̃a ndekote'varuhua javo , ei Joãova'ea g̃a pe .
58011031	Description	Ojikoga g̃waramo Tupana'ga rehe kunhangwerava'ea Raabeva'ea akwaimbae'g̃a upaharava'ea nomanoi Jericó pe hokairungava arame . A'ereki ahe onhinondeepiaharava'ea mboapygi israelitasva'ea mboapygi ahe rurame ojipyri torohepia nhimi ndegwyra javo . Raabeva'ea ahe mimi g̃wonga pe a'ero Jericópeva'ea hugwi tomanoyme ti g̃a javo . Nurã Tupana'ga nomoka'nhymi Raabeva'ea momanoukare'yma . Hokairungava arame he'yjuhuva'ea Jericópeva'ea manoi ojikoge'ỹva'ea Tupana'ga rehe .
43010010	Grace	Iporomive'g̃a uhu jipi tapyhy ti herogwovo javo . “ Tajuka ti , ” ei g̃a . A'ea rehe jate g̃a nduri . Ji ki a'e te ajo tamboheaporog̃ita pyahu ti g̃a mbohoryva javo , ei ga . Tamongo ti g̃a Tupana'ga pyri nehẽ no , a'e ji , ei ga g̃a pe .
50003020	Faith	Nhande ki a'e te yvaga ko nhandegwyra . Igwete po ti pea hugwi Jesus Cristo'ga ruri nehẽ nhanembopiro'yhara'ga . Timboha'u hete garura a'ero .
45015007	Recommendation	Peko hete ti ojogwehe . A'ereki Cristo'ga oko hete pe ndehe . Pe ndekorame ojogwehe po ti ojipe'g̃a ei nehẽ : “ Tupana'ga ko pyry hete . A'ereki gareheve'g̃a oko hete ojogwehe , ” e po ti g̃a Tupana'ga mboheteavo nehẽ .
44021024	Recommendation	Eroho ti quatrove'g̃a nhandejatykahavuhua pype a'ero . Ejipyhei ti pevo g̃a pavẽi nahã ti xanhimombyry Tupana'ga pe javo , ei g̃a . Aerẽ ti epyhy mbiara quatrove'g̃a ndepyga eitambere'ia pyvõ . A'ea po ti g̃a ikwava'eg̃ukari Tupana'ga pe nehẽ . A'ero po ti g̃a nhiapinukari nehẽ , ei g̃a Paulo'ga pe . Judeus'g̃a po ti nde repia pevo nehẽ . A'ero po ti g̃a epavi nehẽ : “ Nomombe'ukatui reki g̃a Paulo'ga nhande ve . Oko katu tuhẽ reki ga Moisésva'ea remimbo'eagwera rupi okovo , ” e po ti judeus'g̃a nde ve nehẽ , ei g̃a Paulo'ga pe .
45004012	Faith	Judeus'g̃a ojikytive'g̃a na jitehe e'i nhaneremboypya Abraãova'ea pe . Okytia rehe jate rũi g̃a ei Abraãova'ea pe . Ojikoga g̃waramo Tupana'ga rehe g̃a ei . A'ereki g̃a oho ahe rupi ojikoga Tupana'ga rehe no . A'ereki Abraãova'ea nhaneremboypya ojikytiukare'ymame vehevi ojiko Tupana'ga rehe .
44001026	Description	Igwete g̃a ikwatijari Matias'ga rera ita'ia rehe . Ojipea rehe g̃a ikwatijari José'ga rera . A'ero g̃a inomemei ita yru'ia pype imog̃wyg̃wyma . Kiroki ita jypya ohi jugwi — a'ea gwereko Matias'ga rera . A'ero Matias'ga rekoi Jesus'ga moirũharamo . Nurã gamoirũhara'g̃a ndekoa'javi dozeramo .
45004007	Grace	“ Hory hete g̃a , ” ei ahe . “ A'ereki Tupana'ga omombo hete g̃andekote'varuhua g̃a hugwi , ” ei ahe .
66011004	Description	Kiro Jesus'ga rembikwahavukara ji ve . Mokonha'g̃a oko yva ja oliveira ja mokonhava'ea ja . G̃a ko hyapehava ja no mokonhava'ea ja — kiroki hyapehava oko Tupana'ga rovai pyteri pe yvyakotyve'g̃a nduvihavuhuhete'ga rovai pyteri pe .
59004009	Recommendation	Pekoveveuhu ti pejikote'varuhua rehe . Pejehe'o hete ti a'ero . Tapejaja'javi ti , a'e ji pe me . Pejikote'varuhuro g̃waramo ti tapendoryva'javi .
64001011	Recommendation	Nhiirũ , okote'varuhuve'g̃a ndupi rũi ti eho . Eho ti okokatuve'g̃a ndupi . Kiroki g̃a oko katu — g̃a ko Tupana'gareheva'ero oko . Kiroki g̃a oko te'varuhu — g̃a ndokwahavi Tupana'ga .
45004011	Faith	Ahe jikytiukare'ymame vehevi Tupana'ga ei a'ea ahe ve ahe jikogame ga rehe . Aerẽ ahe jikytiukari . Okytia pyvõ ahe hepiukari Tupana'ga omombyryva . Abraãova'ea ypy okytie'ymame ojiko Tupana'ga rehe . Nurã Tupana'ga ei ahe ve : “ Ndepyry hete nde . ” Aerẽ ahe javijitehe judeus'g̃arũive'g̃a ojikytie'yma ojiko Tupana'ga rehe . Nurã Tupana'ga ei g̃a pe no : “ Pepyry hete pe . ” Abraãova'ea ypy ojiko Tupana'ga rehe . Aerẽ judeus'g̃arũive'g̃a ahe javijitehe g̃a jikogi ga rehe no . Nurã g̃a ei nhaneremboypya Abraãova'ea pe . A'ereki g̃a oho ahe rupi ojikoga g̃waramo Tupana'ga rehe .
45006007	Grace	A'ereki omanorame ahe ipiro'y okote'varuhua hugwi . Ahe javijitehe po nhande piro'yramo nhanderekote'varuhua hugwi Cristo'ga manorame .
47004010	Faith	Nane'ymi ore manoi g̃werĩ nhandepojykaharete'ga ja Jesus'ga ja . A'ereki ga'arõe'ỹve'g̃a ore juka pota no novĩa . Emo Jesus'ga ndorejukaukari g̃a pe . A'ereki ga oko ore pyri . Nahã Jesus'ga ore pokogi tokwaha ti g̃a jikwerava'java javo .
50002021	Sin	Jara'g̃a ki a'e te g̃wemimbotarimova'ea rehe jate g̃a ag̃ataramo . Jesus Cristo'ga remimbotarimova'ea rehe ki a'e te g̃a ni'ag̃atari okovo .
58011011	Faith	Ojikoga g̃waramo Tupana'ga rehe Sarava'ea tuhẽ ahe ra'yramo . Ahe ra'yramo okoa'jave'ymame yvyvo oxava'ero g̃waramo . Ymya Abraãova'ea ndata'yra'javi oxava'ehetero g̃waramo Sarava'ea rembirekova'ea . A'ea rupi vehevi ahe ra'yramo Sarava'ea pe . A'ereki Tupana'ga Sarava'ea mbota'yruka Abraãova'ea pe . A'ereki ahe ojiko hete ga rehe ga rerovia ga erame ahe ve : “ Aerẽ po ti nde eja'yra'ga mbo'ari nehẽ , ” ei ga ahe ve . Sarava'ea gwa'yrava'ea mbo'ari a'ero Abraãova'ea ra'yrava'ea . Aerẽ he'yjuhu Abraãova'ea rakykwepohara'g̃a . Jaytata'ia he'yjuhu yvagi pe . Na jitehe aherakykwepohara'g̃a he'yjuhu jaytata'ia ja . He'yjuhu y'ytig̃a hay'iuhuva'ea ypiahua ruvihavuhua rembeyvyriva'ea . Nhande nimo'embavi reki y'ytig̃a hay'iuhuva'ea maramomi he'yjuhua javo . A'ereki he'yjuhu hete . Na jitehe nhande nimo'embavi Abraãova'ea rakykwepohara'g̃a . A'ereki g̃a he'yjuhu hete y'ytig̃a ja hay'iuhuva'ea ja .
43006039	Grace	Nahã ga ei ji ve nhimbuhurukara'ga : “ Kiroki g̃a ji g̃a mondouka nde pyri ndereheva'ero — ereko katu pa ti g̃a tohoyme ti g̃a hahyva'ea ruvihava pype a'ero nehẽ , ” ei ga ji ve , ei Jesus'ga . “ Embogwera pa ti g̃a g̃amanoa hugwi ejivyra'javame yvya koty nehẽ , ” ei ga ji ve , ei ga .
46008006	Faith	Nhande ve ki a'e te gwereko ojipejive'ga jate Tupana'ga nhanderuvete'ga . Gaha oapopavuka mbatera hako . Ga rehe nhande rekoi xako ti garemimbotarimova'ea rehe javo . Ojipeji jate ko nhandepojykaharete'ga Jesus Cristo'ga . Gaha oapo pa mbatera hako . Tupana'ga oapopavuka ga pe . Gaha nhandereaporog̃ita mbopyahu nhande rerekovo no .
52003006	Description	Nurã Timóteo'ga hoi pe ndepiaga oji'i . Korogwe reki ga jivyri pe hugwi ua pyryva'ea mombe'gwovo ore ve . A'ereki ga e'i : “ Tessalônicapeve'g̃a ndopohiri Jesus Cristo'ga hugwi ojikoheteavo Tupana'ga rehe , ” ei ga ore ve . “ Onhoarõarõ hete g̃a onhimongyavo no , ” ei ga . “ G̃a nhande arõarõ hete jitehe . Omondo hete g̃a ojeaporog̃ita imohina nhande rehe jipi , ” ei ga . “ Nhande repiapotarahi g̃a jipi . Ehepia ko nhande g̃a ndepiapotari jipi . Na jitehe g̃a nhande repiapotarahivi no , ” ei ga pe mombe'gwombe'gwovo ore ve .
60005004	Grace	Cristo'ga ko ovelhas repiakatuhara'g̃a nduvihava'ga ja . Ga ko nhanderepiakatuharetero . Po ti pe Tupana'gareheve'g̃a ndepiakatui nehẽ , a'ero po ti nhanderepiakatuharete'ga pe mongoi huvihavuhuro nehẽ ojipiukarame ua nehẽ . Penduvihavuhua po ti namominag̃wami nehẽ .
47003012	Faith	Nurã orojikoga g̃waramo Tupana'ga nhi'ig̃apyahua rehe ore imombe'ukatui a'ea g̃a pojihuve'yma tokwaha hete ti g̃a avuiramava'ea javo .
61002012	Sin	Pembo'ehara'g̃a ki a'e te e'i te'varuhu g̃wembikwahavipyre'yma pe . G̃a ko mbiara javijitehe . G̃wemimbotarimo mbiara oko tehe ojapyakae'yma . Na jitehe pembo'eatyvive'g̃a ndekoi g̃wemimbotarimova'ea rehe ojapyakae'yma . Mbiara ojihu tehe . Aerẽ ahe opyhy ijukavo g̃wembi'uro . Na jitehe po ti Tupana'ga pembo'ehara'g̃a momanoi nehẽ no .
43012006	Sin	Judasva'ea ni'ag̃ataruhui reki imbatere'ỹve'g̃a ndehe Mariahẽa pe ja'javo . Ahe ko iporomiva'ea . Gwereko ahe Jesus'g̃a pe g̃aitambere'ia ryru'ia herekokatuhava . A'ero ahe ipyhygi itambere'ia jugwi imima ojive jipi . Nurã ahe nhi'ig̃ahyi Mariahẽa pe itambere'ia potaruhuavo .
62004016	Faith	Igwete nhande ikwahavi nhanearõa herovia . A'ereki Tupana'ga nhande arõ tuhẽ . Tupana'ga oko iporoarõheteve'ga . Kiroki g̃a ojipe'g̃a arõ jipi — g̃a ojikoty'a Tupana'ga pavẽi . Igwete Tupana'ga jikoty'ari g̃a pavẽi no .
44011019	Description	Estêvãova'ea jukarame judeus'g̃a ojigwarajuhu Jesus'gareheve'g̃a ndehe . Nurã Jesus'gareheve'g̃a kwaki'oki'oi a'ero g̃a hugwi ogwovo . Jara'g̃a oho Feníciapeve'g̃a gwyri pe . Jara'g̃a oho ypa'ouhũ me Chipre pe okovo . Jara'g̃a oho cidade de Antioquia pe . A'ero g̃a Jesus'ga mombe'umbe'ui g̃a pe . Judeus'g̃a pe jate reki g̃a Jesus'ga mombe'ui .
54006006	Faith	Pyry hete tuhẽ okokatuve'ga pe reki — kiroki ga ojiko tuhẽ Tupana'ga rehe ikwahava opy'a rukatua gworygworyvamo jipi . Ndokoi ga ojipe'g̃a mbatera rehe a'ero .
66013007	Violence	Kiro yhyapypeva'ea mbopopoakahava no . Nurã ikwahava omondoa yhyapypeva'ea i'ei : — Tatavuka ti ji Tupana'ga remimo'ẽhara'g̃a pe . Tamombi ti ji g̃apopoakara , e'i . Tajipopoaka ti ji yvyakotyve'g̃a hohe pa , e'i . G̃a hohe pa ti ji tajipopoaka — kiroki g̃a ojogwe'ygwe'yja'g̃a . Ojipe'g̃a hohe pa no ti ji tajipopoaka . Tajipopoaka ti ji g̃a hohe pa no — kiroki g̃a ojoatyatyvi g̃anhi'ig̃a . Yvyakotyve'g̃a gwyg̃agwyripeve'g̃a hohe pa ti ji tajipopoaka no , e'i yhyapypeva'ea .
60002020	Faith	Po g̃a pe nupanupãi pe ndekote'varuhuro g̃waramo , a'ero po pe nhimomiranatehei . A'ereki pejikote'varuhuro g̃waramo pe pekwaha hahya . Po pejikokaturo g̃waramo pe ikwahavi hahya penhimomiranama jupe , a'ero po ti Tupana'ga imombyryvi pe me nehẽ .
58009015	Grace	Nurãro g̃waramo Cristo'ga yvyakotyve'g̃a ndepygi omanomo g̃a mongovo Tupana'ga nhi'ig̃a rupi ipyahuva'ea rupi . Ndokopavi g̃a Moisésva'ea rembikwatijara rupi ymyahũva'ea rupi okote'varuhuavo ymyahũ . A'ero Cristo'ga manoi g̃a mbopiro'yavo g̃andekote'varuhua hugwi tuhu ti g̃a okovo avuirama Tupana'ga pyri onhi'ig̃a ga pe javo . A'ereki Tupana'ga e'i jipe g̃a pe g̃a mo'emo'eamo : “ Aerẽ po ti ji pe mbopiro'yukari pendekote'varuhua hugwi nehẽ . A'ero po ti pe nduri pejijupa avuirama ji pyri nehẽ , ” ei ga onhi'ig̃a ipyahuva'ea rehe .
45006001	Sin	Marã po ti a'ero nehẽ ? Pe'ji po pe : “ Xako te'vate'varuhu po nhande hamo . A'ero po ti koji'i Tupana'ga imombyrymbyryhetei nhande ve nehẽ , ” pe'ji tehe po pe a .
49005004	Recommendation	Tape'ete'varuhui ti . Tapeakwahavi ti . Tapenhi'ĩtehei ti . Tapejai ti ite'vava'ea . A'ea rehe nhaporemo ndatekwava'javi Tupana'gareheva'ero pendekoro g̃waramo . Emo pyry hete pe'erame Tupana'ga pe : “ Ndepyry hete nde ! ” A'ea ti pe'ji .
66006008	Violence	Nanime ji hepiagi cavalo jukyryuhuva'ea ! Kiroki ga oapy i'arimo — garera ko Ahemanoa . Ojipe'ga hoi ga reviri . Garera ko Omanove'g̃a gwyra . Omanove'g̃a gwyra'ga hoi Ahemanoa'ga reviri tuhẽ ogwovo ga rupi . Kiro g̃ambopopoakahava . Nurã ikwahava omondoa g̃a ei ojohupe : — He'yjuhu ranuhũ yvyakotyve'g̃a . Quatro ko g̃a ndekondekorame g̃apyteri pe nanani ojipejive'ga ti nhande tiapitiuka . Nahanahã ti nhande he'yive'g̃a apitiuka nehẽ . Jara'g̃a ti nhande tiapitiuka haimbejovaiva'ea pyvõ itakyhea'javuhuva'ea pyvõ nehẽ . Jara'g̃a ti nhande tiapitiuka ty'ara pe nehẽ . Jara'g̃a ti nhande tiapitiuka karugwate'varuhua pe nehẽ . Jara'g̃a ti nhande tiapitiuka ka'gwyripeva'ea pe nehẽ , ei Ahemanoa'ga Omanove'g̃a gwyra'ga pavẽi . Nahã ti g̃a popoakahetero Ahemanoa'ga Omanove'g̃a gwyra'ga pavẽi he'yive'g̃a apitiuka nehẽ a quarta parte dos yvyakotyve'g̃a apitiuka nehẽ .
45004016	Faith	Tupana'ga e'i reki : “ Tamondo ti g̃a pe g̃ajikoga g̃waramo ji rehe , ” ei ga . “ Nurãro g̃waramo ji imombyrytehei g̃a pe togwereko pa katu tuhẽ ti g̃a nehẽ , ” ei Tupana'ga . G̃a pe ga ei — kiroki g̃a ojiko ga rehe Abraãova'ea ja . Omondo po ti ga g̃a pe jate rũi a'ero — kiroki g̃a g̃wendu katu Moisésva'ea remimbo'eagwera . Jara'g̃a pe po ti Tupana'ga imondoi no g̃a jikogame ojihe Abraãova'ea ja . Ahe ve nhande xa'e pa a'ero nhaneremboypya . A'ereki Abraãova'ea ypy ojiko Tupana'ga rehe .
44028018	Description	Aerẽ g̃anduvihava'g̃a henduvi nhinhi'ig̃a . “ Po ahe ndojukai tuhẽ te Paulo'ga hamo , ” ei g̃a ji mombe'gwovo . “ A'ereki ga nitiruahũi . Timohemuka ti ga mondovouka a'ero , ” ei g̃a ikwehe novĩa , ei ga .
45009016	Grace	Nahã a'ero . Nhaneremimbotarimo rũi Tupana'ga nhande porogwetygi . Nhande rekokaturo g̃waramo rũi Tupana'ga nhande porogwetygi . G̃wemimbotarimo jate ga nhande porogwetygi .
46010008	Sin	Ahere'yjuhua gwereko ojipeva'ea rembirekova'ea hako . Nurã ahe manoi ara rupi ve vinte e três milve'g̃a onhimongyavo . A'ereki Tupana'ga oapitiuka ahe hako . Ahe ja rũi ti xako a'ero . Tirekoyme ti ojipe'g̃a nembireko'g̃a .
45007023	Sin	Emo ji anhimombaragwaha jireaporog̃itate'varuhua rehe no . A'ea gwovahoguhu jireaporog̃itapyryva jipi . Tegwete a'ero jirekokatuhava . A'ereki jireaporog̃itate'varuhua nanhimbopiro'yi jirekote'varuhua hugwi .
58006001	Faith	Xanhomog̃itaa'jaa'javyme ti ahembo'eypya rehe Cristo'ga mombe'urame . Kiro koji'i xanhimbo'e onhimiva'ea rehe Cristo'ga mombe'upava rehe ikwahaheteavo nhanenhimbojipokwahapava hehe . A'ea rehe ji pe mbo'epotari kiro . A'ereki nhande xanhimbo'e jipe ahembo'eypya rehe . A'ea rupi nhande ei ahembo'eypya mombe'gwovo : Xapohi ti nhanderekote'varuhua hugwi herojijyita nhandereaporog̃ita . Xajiko ti Tupana'ga rehe ga reroviaheteavo , xa'e jipe nhande ikwehe .
46016011	Recommendation	Tape'ei ti ga pe a'ero : “ Ga ndokwahavihu ovoja'iro g̃waramo . ” Pepoko ti ga mbohoryva ga mbuhuruka ji pyri nehẽ . A'ereki ji ga mboha'uvi jara'g̃a ndeheve nhaneirũ'g̃a ndeheve nehẽ .
59002014	Faith	Nhiirũ , pyry nhande ei : Xajiko nhande Jesus Cristo'ga rehe . Emo po nhande ndiakokatui nhande'erame , a'ero po nhande jikotehei ga rehe nhandekokatue'yma . A'ero po ti Tupana'ga nianemongoi ojipyri nehẽ .
43007025	Description	Igwete jara'g̃a Jerusalémmeve'g̃a ei ojohupe : — Akoja'ga rũi naerũ — kiroki ga nhanderuvihava'g̃a ojuka potaruhu ga ? ei g̃a .
43020022	Faith	A'ero ga ipyi g̃a ndehe . — Kiro ji imondoi Tupana'ga ra'uva pe me . Peko ti a'ea rehe a'ero , ei ga g̃a pe .
45010003	Sin	G̃a ndokoi Tupana'ga remimombyryva rupi . Igwete g̃a etehei : “ Xanhimombyry nhande , ” ei g̃a . “ Xako nhande Moisésva'ea remimbo'eagwera rupi . A'ero po ti Tupana'ga ei nhande ve : ‘ Pepyry hete pe , ’ e po ti ga nhande ve nehẽ , ” e'i tehe g̃a . A'ea g̃a e'i tehe okoe'yma Tupana'ga remimombyryva rupi .
62005010	Faith	Kiroki g̃a gwerovia Jesus'ga ko Tupana'ga ra'yra'ga javo — g̃a okwaha tuhẽ opy'a pe a'itituhẽva'ea Tupana'ga remimombe'ua . Kiroki g̃a ndogweroviari Tupana'ga — g̃a e'iteheuhu Tupana'ga pe : “ I'mbe ko ga imombe'gwovo , ” e'iteheuhu g̃a . A'ereki g̃a ndogweroviarihu Tupana'ga nhi'ig̃a ga gwa'yra'ga mombe'urame .
43014012	Faith	Tamombe'u katu tuhẽ pe me , ei ga . Kiroki g̃a ojiko ji rehe — ji javijitehe po ti g̃a hepiukari ahemonhimomby'ava'ea nehẽ no . Koji'i tehe po ti g̃a g̃a monhimomby'ai hepiuka g̃a pe nehẽ , ei ga . A'ereki ji kiro aho jiruva'ga pyri jitupa , ei Jesus'ga g̃a pe .
56002009	Recommendation	Embo'e ti g̃a — kiroki g̃a ndipiro'yi opojykahara'g̃a hugwi . Tohendu katu ti g̃a opojykahara'g̃a nhi'ig̃a g̃a mbohoryoryva oporavykypava rehe . Tonhi'ĩkwepyte'varuhuyme ti g̃a g̃a no .
58012015	Recommendation	Pejirokwa ti ikwahavuka pejohupe . Mara'ngu po pembyteripeve'ga ojikoge'yma Tupana'ga rehe ? Po ga ndojikogi Tupana'ga rehe , a'ero po ti Tupana'ga nomombyryvi ga nehẽ . Penhi'ĩ ti ga pe a'ero ejiko ti Tupana'ga rehe javo . A'ero po ti ga jikogame Tupana'ga rehe Tupana'ga ga mombyryvi nehẽ . Pejirokwa ti ikwahavuka pejohupe . Mara'ngu po pembyteripeve'ga Tupana'ga renoite'varuhuavo jipi igwaigwavete okoe'yma ganhi'ig̃a rupi . Po nahã , pembyteripeve'ga pepy'a nog̃atue'ymuhũi . Irovahiva'ea ombote'va mbatera oji'ja ihorame ipype . Na jitehe pembyteripeve'ga ojipe'g̃a mbote'va oji'ja ganhi'ĩte'varuhua horame g̃a'akag̃i pe . Penhi'ĩ ti ga pe a'ero ga mbopohiruka garekote'varuhua hugwi .
54003007	Recommendation	Toko katu ti Jesus'gareheve'g̃a ndepiakatuhara'ga . A'ero po ti Jesus'gareheve'g̃arũive'g̃a ekatui ga mombe'gwovo pyry hete ga okokatuavo javo . Ga rekokatue'ymame po ti g̃a ga rerekomemui nehẽ ite'varuhu reki ga javo . Nahã po ti Diabo'ga ga mondoi g̃wemimbotarimova'ea rupi nehẽ .
49004007	Grace	Nhande nanenani Cristo'ga pyryhetero imbuhua pyryva'ea nhande ve nhande mbokarakatuuka nahã ti pe ojipe'g̃a pokogi javo . G̃wemimbotarimova'ea rehe ga rekoi nahanahã ji pe mbokarakatuuka javo .
66016003	Description	Kiro ojipe'ga seteve'g̃a nde'yja'ga heka'vogi Tupana'ga nhimonha'ngahetea ojipea hugwi nhaetingy'a'java'ea hugwi . Mokõi ko g̃anembiheka'vogagwera a'ero . Ypiahua ruvihava rehe ga heka'vogi . Ypiahua ruvihava nhimbotei omanove'ga rekoa'java'ero . Nurã yhyapora imanombavi .
49006006	Recommendation	Peko ti ojipe'g̃a ja rũi . Opojykahara'g̃a gwepiagame g̃a oporavyky katu tianembohete ti g̃a javo . G̃a gwepiage'ymame g̃a ndoporavykyi . Peko ti g̃a ja rũi . Pejipojykahara'g̃a pejepiagame ti peko g̃anhi'ig̃a rupi . G̃a pejepiage'ymame ti peko g̃anhi'ig̃a rupi jitehe peporavykykatuavo . Cristo'gareheva'ero ti pejirokwa pejiporavykykatuavo pejipojykahara'g̃a pe pejoryjoryvamo nanongara Tupana'ga opota javo .
60003016	Recommendation	Pemombe'u katu ti g̃a pe a'ero penhyromo penhimbohetee'yma . Peko katu ti Cristo'gareheva'ero pejipoyjareteramo . G̃ahã po ti ndipoyjayjari a'ero nehẽ pe mbotegweterame onhi'ĩte'varuhuavo pendekokatua rehe nehẽ .
43006040	Faith	“ Kiroki g̃a nhimombaragwahavi nde rehe ojikoga — g̃a po ti oko pyahu okovo ji pyri nehẽ , ” ei jiruva'ga ji ve , ei ga g̃a pe . Jihi po ti ambogwera g̃a a'ero jijivyra'javame nehẽ , ei Jesus'ga g̃a pe .
44012023	Violence	Herodesva'ea nomombigi reki g̃anhi'ĩtehea ojihe . Nomboheteukari ahe g̃a pe Tupanete'ga . Nurã nanime Tupana'gapyrive'ga ruri ahe pyri yvaga hugwi ahe moheõ'aruka . A'ero hevo'ia ihu'uu'upavi aherevega . Kirẽ ahe manoi upa .
47001003	Grace	Timbohete ti Tupana'ga ! Ga ko Jesus Cristo'ga ruvihavuhuhete'ga garuva'ga no nhandepojykaharete'ga ruva'ga . Ga nhande porogwety nhande arõheteavo . Ga nhande poko hete jipi nhandepy'a nog̃atuavo .
54001006	Sin	Nanongara rehe jararamo g̃a ndokoi okote'varuhuavo . A'ero g̃a imombe'utehei mbatera .
45001016	Faith	Cristo'ga mombe'ua pyry hete ji ve . Nurã ji nanotĩ a'ea . G̃a a'ea reroviarame Tupana'ga omombo g̃andekote'varuhua g̃a hugwi — kiroki g̃a ojiko Cristo'ga rehe . Judeus'g̃a hugwi ypy ga imombori g̃andekote'varuhua g̃a jikogame Cristo'ga rehe . Na jitehe judeus'g̃arũive'g̃a hugwi ga imombori g̃andekote'varuhua g̃a jikogame ga rehe .
46003011	Description	Jesus Cristo'ga jate ko nhande timombe'u ypy ojipe'g̃a mbojikoguka ga rehe . Ojipe'ga rũi po nhande timombe'u ypy hamo . A'ereki Jesus Cristo'ga Tupana'ga omombe'uuka ga rehe jate ti pejiko javo .
49005033	Recommendation	A'ero ji ei akwaimbae'g̃a pe g̃a ndetakwera'ja tuhẽ : Penhiarõ hete pe . Na jitehe ti pearõ hete ti penhimbireko'g̃a a'nguheteavo g̃a pokoga . Kunha'g̃a pe ji ei no : Pemondo ti pejeaporog̃ita imohina penhimbireko'g̃a nhi'ig̃a rehe .
51002013	Grace	Ymya'ĩ pendeaporog̃ita ndipyahui ve heikwehe . A'ea rupi Tupana'ga pe pe peko omanove'g̃a ja a'ero . A'ereki ga e'i : “ Ji ve ko g̃a ambotehea imombigukare'yma g̃waramo gweaporog̃itatiruahũa . Ji ndajikoty'ari g̃a pavẽi a'ero . A'ereki g̃a okote'varuhu , ” ei Tupana'ga . Ag̃wamo Tupana'ga ombopyahu pendeaporog̃ita imomboa pendekote'varuhua nhaporemo Cristo'ga jikoty'aro g̃waramo pe pavẽi . Ymyahũ Tupana'ga ombogwera Cristo'ga gamanoa hugwi ga mbopyahuavo . Na jitehe Tupana'ga pendeaporog̃ita imbopyahui .
54004014	Recommendation	Ymya Tupana'ga nhi'ig̃a mombe'uhara'g̃a ei nde ve kako : “ Tupana'ga ra'uva ombo'ekwahavuka nde ve . Embo'embo'e ti Jesus'gareheve'g̃a Jesus Cristo'ga mombe'ua rehe a'ero imombe'ukatuavo g̃a pe , ” ei g̃a nde ve kako . Kirẽ opokogame neakag̃a rehe Jesus'gareheve'g̃a ndepiakatuhara'g̃a ei a'iti tuhẽ javo kako . Enhi'ĩpo'ru ti Tupana'ga nhi'ig̃a mombe'uhara'g̃a a'ero ekovo ejiporavykya rehe .
66021001	Description	Kiro ji hepiagi yvagapyahua yvyapyahua no . A'ereki yvagaymyana opa yvyaymyana pavẽi . Ahana'ja ypiahua ruvihava yvya koty .
52005016	Recommendation	Nane'ymi ti pejoryjory pejikovo .
66009006	Description	A'ero yvyakotyve'g̃a ndekotehei xamano javo novĩa . A'ereki g̃a nomanoi . Hahy hete g̃a pe . Nurã g̃a manopotari novĩa . A'ereki tegwete g̃amanoa .
52004014	Faith	Omano Jesus'ga raka'e . Aerẽ ga vyri gwyvya hugwi okwerava'java . A'ea nhande heroviari . Nurã po nhande ei heroviaheteavo hamo : Na jitehe ti omanove'g̃a pe nehẽ . Tupana'ga ti ombuhuruka omanove'g̃a Jesus Cristo'ga reheve nehẽ — kiroki omanove'g̃a ojiko Jesus Cristo'ga rehe omanorame . A'ea po nhande heroviari hamo .
62004015	Faith	G̃a erame : “ Jesus'ga ko Tupana'ga ra'yra'ga ” , Tupana'ga ojikoty'a g̃a pavẽi . G̃a ojikoty'a Tupana'ga pavẽi no .
49004022	Recommendation	Gamombe'ua renduvame pe ikwahavi javo : “ Xapohi ti nhandereaporog̃itaymyana hugwi . A'ereki nhandereaporog̃itatiruahũrame nhande xako te'vate'varuhu nhanenhimoandyandyita nhanerembipotate'varuhuro g̃waramo , ” pe'e pe ikwahava .
43010009	Grace	Ji ko jurukwara'java'ea , a'e ji , ei Jesus'ga g̃a pe . Ji pyri g̃a nduri javo . “ Nde rupi ti toroho Tupana'ga pyri , ” ei g̃a ji ve , ei ga . G̃a erame ji ve po ti ji g̃a mongoi Tupana'gareheva'ero g̃a nderekokatuavo nehẽ . A'ero po ti g̃a inog̃atui opy'a okovo nehẽ , ei ga . Igwete po ti ji imombyryvi g̃a pe nehẽ g̃a ndepiakatuavo g̃a nderekovo nehẽ , ei ga g̃a pe .
58011037	Violence	Tupana'gareheva'ea jukavo okote'varuhuva'ea imombomombori ita ahe rehe . Yvakytihavuhua pyvõ serrote pyvõ okote'varuhuva'ea Tupana'gareheva'ea rovaja'rogi ahe jukavo . Toko te'varuhu ti Tupana'gareheve'g̃a javo okote'varuhuva'ea ahe mbo'epotari ite'varuhua rehe . Haimbejovaiva'ea pyvõ itakyhea'javuhuva'ea pyvõ okote'varuhuva'ea Tupana'gareheva'ea jukai . Tupana'gareheva'ea ndukatujuhu herojijyjijyita ojipejipea pe . A'ereki okote'varuhuva'ea omondomondo ahe ojihugwi . Mbiara pira ko Tupana'gareheva'ea piramo ovelhas pira . Bodes pira ahepiramo no . Ndogwerekoi tuhẽ ahe mbatera . Ite'varuhu hete okote'varuhuva'ea ahe ve imondomondovo hahyheteva'ea ahe ve .
62002029	Faith	Pekwaha pe Cristo'ga rekokatua . Kiroki g̃a oko katu jipi — Tupana'ga g̃a mboheaporog̃ita pyahu jipe . A'ea pe pekwaha no .
44013047	Grace	A'ereki nahã orepojykaharete'ga ore mondouka javo ore ve : “ Oromongo ji nde israelitas'g̃arũive'g̃a ndyapehava'java'ero teremomytu'ẽ ti g̃a'akag̃i pe ikwahavuka g̃a pe nehẽ , ” ei Tupana'ga . “ G̃andekote'varuhua mombora po ti nde ikwahavukari yvyakotyve'g̃a pe nhaporemo nehẽ , ” ei ga , ei Paulo'g̃a .
47004002	Faith	Noronhinotĩ ore . Ndorokote'varuhui ore . Noromoandyandyi ore ojipe'g̃a . Tupana'ga nhi'ig̃aatyviva'ea rũi ore imombe'ui . Ndorogwerojijyi ore ganhi'ig̃a . A'itituhẽva'ea ore imombe'ukatui Tupana'ga nhi'ig̃a kwahavuka g̃andovaki . Nahã ore rekoi ikwahavuka orokokatuavo g̃a pe nhaporemo Tupana'ga ore repiagame . A'ero po ti g̃a ikwahavi javo oyvyteri pe nehẽ : “ Paulo'g̃a omombe'u katu a'itituhẽva'ea , ” e po ti g̃a nehẽ .
44002033	Description	A'ero Tupana'ga ga mondoi ga mongovo oypyvo yvagi pe omoirũharamo ikwehe , ei ga . Igwete ga imondoi gwa'uva Jesus'ga pyri . A'ereki ymya Tupana'ga Jesus'ga ruva'ga e'i Jesus'ga pe : “ Tamondo ti jira'uva nde pyri nehẽ , ” e ko ga hako , ei Pedro'ga g̃a pe . Igwete ga imondoi Jesus'ga pyri ikwehe . A'ero Jesus'ga imbuhurukari Tupana'ga ra'uva kiro ore pyri topojyka g̃a javo , ei Pedro'ga g̃a pe . Pe pehepia tuhẽ kiro Tupana'ga ra'uva rura . Pehendu pe Tupana'ga ra'uva g̃a monhi'ig̃ukarame penhi'ig̃imo no , ei ga g̃a pe .
51003010	Recommendation	Pendeaporog̃ita ipyahu ag̃wamo . A'ereki ymya'ĩ Tupana'ga ombopyahu pendeaporog̃ita pejikoga g̃waramo Cristo'ga rehe . Nane'ymi Tupana'ga pendeaporog̃ita mbopyahua'jaa'javi koji'i ti g̃a toko ji ja ji kwahaheteavo javo .
43011004	Faith	Henduvame Jesus'ga ei : — Lázaro'ga tetirũa nomomanoukarag̃wami ga , ei ga . Gatetirũa ko Tupana'ga ruvihavuhuhetea repiukarag̃wama tokwaha ti g̃a jiruvihavuhuhetea no , ei ga . Gatetirũaro g̃waramo po ti g̃a ei ji ve nehẽ ipopoaka hete Tupana'ga ra'yra'ga javo ji ve nehẽ , ei Jesus'ga .
45001017	Faith	A'ereki Cristo'ga mombe'ua rehe nhande tikwaha . Nurã nhande ei : Tupana'ga nhande mombyry nhande jikogame Cristo'ga rehe — nhande jikogame jate ga rehe . Nahã i'ei aherembikwatijara no Tupana'ga mombe'uhara : “ G̃a jikogame ga rehe Tupana'ga g̃a mombyryvi . A'ero po ti g̃a ndekopyahui nehẽ , ” e'i ikwatijara .
43019017	Description	Igwete soldados'g̃a Jesus'ga rerohoi a'ero cidade hugwi . Gajati'yva rehe g̃a herohoukari ga pe yva gajukahava rupiara . Aerẽ g̃a Jesus'ga rerovahemi yvytyra rehe . Yvytyra rera ko Aheapindava . Judeus'g̃a e'i jupe Gólgota .
45012006	Faith	Ojoatyatyvi reki nhandekarakatuhava . A'ereki ojoatyviva'ea Tupana'ga ombuhuruka nhande ve nhandekarakatuhava ga imombyryvame nhande ve . Po Tupana'ga nhande mbokarakatuuka imombe'gwovouka onhi'ig̃a , timombe'u hete po ti nhande hamo ga nhande mbojikogame ojihe hamo .
66004007	Description	Quatrove'g̃a ko nahã : Ojipe'ga rekoi ja'gwara'java'ea ja leão ja . Ojipe'ga rekoi touro ja . Ojipe'ga rova rekoi akwaimbae'ga rova ja . Ojipe'ga rekoi kwanduhua ruvihava'java'ea ja a'ea oveverame . Nahã tuhẽ quatrove'g̃a ndekoi upa ga pyri .
49005015	Recommendation	Nurã peko katu tuhẽ ti . Ikwahave'ỹve'g̃a ja rũi ti peko . Penhimombaragwaha ti ikwahava .
45010012	Grace	Yvyakotyve'g̃a pe nhaporemo i'ei . A'ereki g̃a ojo'ja hete Tupana'ga pe judeus'g̃a judeus'g̃arũive'g̃a pavẽi . A'ereki Jesus Cristo'ga ko judeus'g̃a pojykaharete'ga . Ga jitehe ko judeus'g̃arũive'g̃a pojykaharete'ga no . Ga omombyry hete g̃a pe nhaporemo g̃a jikogame ga rehe ore poko javo .
45010004	Faith	Cristo'ga jate g̃wendu katu pa Moisésva'ea remimbo'eagwera . Nhande nihendukatupavi a'ea nhanenhimombyryve'yma . Nurã nhande jikogi Cristo'ga rehe Tupana'ga te'i pepyry pe javo nhande ve .
50004006	Recommendation	Tokoteheyme tuhẽ ti pepy'a . Penhi'inhi'ĩ ti Tupana'ga pe jipi . Pemombe'u pa ti ga pe penhiporanduva . Penhi'ig̃a nanani ga pe pe'ji ti : “ Ndepyry hete nde ore ve jipi . ”
46010006	Faith	Ahemombe'upyra nhande momoranduvi nhande mog̃itavo . Ahe ja rũi ti xako a'ero . Tipotaruhuyme ti ite'varuhuva'ea .
66009002	Description	Chave ga ipyhygi a'ero ipe'avo hovapytymbava yvykwaruhua hugwi . Yvykwaruhua rupi ihemi tatatig̃ahivuhua . Tataheteuhua fornalhapypeva'ea ja ko ipype , a'e ji tatatig̃ahivuhua repiagame . Tatatig̃a ombogwe kwara . Ypytunahi tatatig̃ateuhuro g̃waramo .
52004006	Recommendation	“ A'ea pe ji ei a'ero . Tapemoandyandyi ti ojipe'g̃a g̃anembireko'g̃a nderogwove'ỹ pejive pejikote'varuhue'yma , ” ei Tupana'ga pe me . Nanuhũ pe ndekote'varuhurame ti nhandepojykaharete'ga g̃a ndepygi pe ndehe nehẽ . A'ea rehe ore opomomorandu hete pekwaha ti javo ikwehe .
47005017	Faith	A'ero ji ei : Cristo'ga pavẽi g̃a jikoty'arame g̃andeaporog̃ita ipyahu . G̃andeaporog̃itate'varuhua opi . Pehendu ti ! G̃andeaporog̃ita ipyahu !
43005020	Faith	A'ereki jiruva'ga ji arõ hete , ei ga . A'ero ga ikwahapavukari ji ve gweaporog̃itakatua , ei ga . Koji'i po ti ga ikwahavukari ji ve nehẽ no , ei ga . “ Nahanahã po ti nde rekoi g̃a monhimomby'avo nehẽ , ” e po ti ga ji ve nehẽ , ei Jesus'ga g̃a pe . — Pyry hete tuhẽ ji ika'nauhũve'ga mopo'ami , ei ga . Johe'i tehe po ti ji japoi pyryheteva'ea nehẽ . A'ero po ti pe nhimomby'ahetei a'ea rehe nehẽ , ei ga .
49004028	Recommendation	Iporomive'g̃a ti tomima'javyme kiro . Toporavyky katu ti g̃a jipi ipyhykatuavo ojive . A'ero ti g̃a herekoi timondo ti mo imbatere'ỹve'g̃a pe javo .
57001022	Recommendation	A'e ji nde ve ojipea : Emboavujikwe ti jikihava ji ve . A'ereki ji tahoa'ja nde pyri . Penhi'ig̃a g̃waramo Tupana'ga pe ji repyga po ti ga hendukatui ji mondovouka pe pyri nehẽ .
58013009	Recommendation	Taperoviapavuhui ti . Tapekoi ti g̃anhi'ig̃a rupi g̃a imombe'uparaparavame pe me Cristo'ga mombe'uaatyviva'ea . A'ereki g̃a e'i : “ G̃wihã mbatete'varuhua ti ti'uyme . A'ea po ti nhande mbote'varuhu nehẽ nhande i'urame . G̃wihã mbatepyryva ti ti'u . A'ea po ti nhande mombyry nehẽ nhande i'urame . A'ero po ti nhandereaporog̃ita pyry hete Tupana'ga pe nehẽ . ” Cristo'ga mombe'uaatyviva'ea g̃a omombe'u javo nanongara . A'ereki mbatera nomombyryvi g̃a . Na tuhẽ . G̃andeaporog̃ita ndapyryvi Tupana'ga pe a'ero g̃a jikwakuvame . Tupana'ga tehe nhande mombyryvi nhanderekote'varuhua momboa . Pyry nhande nhimombyryvukari Tupana'ga pe nhandejipokoguka ga pe . A'ero jate po ti nhandereaporog̃ita pyryvamo ga pe nehẽ .
52005012	Recommendation	Kiro ore ehetei pe me oreirũa pe : Pemondo ti pejeaporog̃ita imohina pendepiakatuhara'g̃a ndehe . A'ereki nhandepojykaharete'ga omo'emo'ẽ g̃a toko ti g̃a pembo'eharamo pendepiakatuharamo . A'ero g̃a nduvi pe pyri oporavykyheteavo pe mbo'ekatuavo Tupana'ga nhi'ig̃a rehe .
43009022	Description	A'ea g̃a ei okyhyjiavo . A'ereki ojikwe judeus'g̃a nduvihava'g̃a e'i ojohupe : “ Kiroki g̃a e'i Jesus'ga pe : ‘ Ga ko Cristoramo Tupana'ga remimbuhurukaramo ’ — timo'ẽuka hete ti g̃a mondovouka avuirama nhandejatykahava hugwi nehẽ tura'javyme ti g̃a ipype javo nehẽ , ” e'i jipe judeus'g̃a nduvihava'g̃a ojohupe .
50003003	Faith	Nhande ki a'e te timonhimohemuka Tupana'ga nhandejihe Jesus Cristo'gareheva'ero . Nhande timbohete Tupana'ga . A'ereki gara'uva ga mboheteuka nhande ve . Nhanderoryrory nhande nhandejikoty'aro g̃waramo Jesus Cristo'ga pavẽi . Ndiajikwakuva'javi nhande no . A'ereki nhande a'ea rehe ndiajikoga'javi .
62003023	Faith	Tupana'ga nhi'ig̃a ko nahã : “ Pejiko ti jira'yra'ga rehe Jesus Cristo'ga rehe . Penhoarõarõ ti pejogwerekokatuavo , ” ei ga . A'ea Tupana'ga e'i nhande ve .
66013011	Description	Kiro ojipea ji hepiagi tiruahũva'ea yvyapypeva'ea . Ohẽ yvyapypeva'ea yvya hugwi ua yvya arimo upa . Mokõi ko yvyapypeva'ea ratĩa . Hatĩa ko cordeiro ratĩa ja . Hahyahi yvyapypeva'ea nhi'ig̃a tejuhua'javuhuva'ea ja .
46014020	Recommendation	Nhiirũ , ipita'ngive'g̃a ndokote'varuhukwahavi . G̃a ja ti peko a'ero pejikote'varuhukwahave'yma . Tayri'g̃a ndaheaporog̃itakatui okovo . G̃a ja rũi ti peko a'ero pejeaporog̃itarame . Peyvuakara g̃waramo ti tapendeaporog̃ita katu .
59005013	Recommendation	Po pepyteripeve'ga ikwahavi mbatera rahya tonhimombe'u ti ga ji poko javo Tupana'ga pe . Po ojipe'ga roryroryvamo tonhimby'yi ti ga Tupana'ga mboheteavo .
58012012	Recommendation	Penhimbojiko hete ti Tupana'ga rehe a'ero pejoryjoryvamo ga rehe . Penhimboita ti . Pe'ji ti tako ti Tupana'ga nhi'ig̃a rupi javo .
60001017	Recommendation	Penhi'ig̃ame Tupana'ga pe pe ei Apĩ ga pe . Emo gaha reki e'i a'itituhẽva'ea rupi katu yvyakotyve'g̃a ndeaporog̃ita pe . Jara'g̃a pe ga ei : “ Peko katu pe . ” Jara'g̃a pe ga ei reki : “ Peko te'varuhu pe . ” A'itituhẽva'ea rupi katu ga ei g̃a pe nhaporemo ikwahava g̃andeaporog̃ita . Tapepojihuve'ymuhũi ti a'ero pejuvete'ga Tupana'ga pejikovo penhimarane'ymame yvya koty .
58010036	Recommendation	Penhimomirana ti a'ero ga nhi'ĩpo'ruavo Tupana'ga nopiriani g̃wembi'eagwera javo . A'ero jate ti ga imombyryvi pe me pe nderogwovo pe mongovo avuirama yvagi pe ojipyri nehẽ .
58011001	Faith	Nhandejikoga g̃waramo Tupana'ga rehe nhande ei : Nahanahã po ti Tupana'ga imombyryvi nhande ve nehẽ . Ndihepiapavi ve Tupana'ga remimombyryva nhande ve . Emo Tupana'ga nopiriani g̃wembi'eagwera . Nurã po ti nhande hepiapavi garemimombyryva nehẽ , xa'e nhande ikwahaheteavo . Ndirojijyi nhande nhanenhi'ig̃a heroviaheteavo .
49004017	Recommendation	Nurã nhandepojykaharete'ga pavẽi jijikoty'aro g̃waramo ji ehetei pe me : Pepohi ti pejikoagwera hugwi . Peko ti peje'yja'g̃a ja rũi judeus'g̃arũive'g̃a ja rũi — kiroki g̃a ndojikogi Cristo'ga rehe . A'ereki g̃a heaporog̃ita tehe okovo jipi .
51002016	Recommendation	Nurã ti tapenhimbo'eukari ojipe'g̃a pe ha'oa rehe . A'ereki g̃a e'i jupe : “ G̃wig̃wia ahe ndo'ui . G̃wig̃wia ahe to'u . ” Tyhya pe g̃a ei : “ G̃wig̃wia ahe ndo'ui . G̃wig̃wia ahe to'u . ” G̃a e'i : “ Tokwaku ahe toryva aporame ano nanani . Toapo ahe toryva jahya porame no ikwakuva . Nahanahã ahe toko sábado rupi ikwakuva , ” ei g̃a . A'ea rehe nhaporemo tapenhimbo'eukari ti g̃a pe .
66007015	Faith	Nurã g̃a ndekoi Tupana'ga rovai pyteri pe ga apygame oapykava rehe aheruvihavuhuhetero . Ypytunimo g̃a ndekoi ganhi'ig̃a rupi garonga pype gambohetehava pype arimo no . A'ero ti ga ruvi g̃apyteri pe g̃a a'nguavo nehẽ , ei huvihavuhu'ga .
44020010	Description	A'ero Paulo'ga jyvi onhinog̃a ga rehe ga anhuvana ga mbogwerava . — Tapembojui pejipy'a , ei ga g̃a pe . Okwerava'ja ga kiro .
55002010	Faith	Anhimomirana ji hahyparavuhua pe Tupana'ga remimo'ẽhara'g̃a ndepyga tomomboruka ti g̃a okote'varuhua Cristo Jesus'ga pe nehẽ no . Aerẽ po ti g̃a ndekoi avuirama garendy'jakatua pyri yvagi pe nehẽ .
60005014	Recommendation	Cristo'gareheva'ero penho'anhuvanhuvã ti penhoarõheteavo . Tu katu pa ti pepy'a . A'ereki Cristo'ga pavẽi pe pejikoty'a .
49005021	Recommendation	Peko ti penhonhi'ig̃a rehe pejopokoga pejogwerekokatuavo Tupana'ga rendukatukatuavo g̃waramo .
61003017	Recommendation	Nhiirũ , penhinonde pe pekwaha a'ea . Penhimboko'i ti a'ero . Tapenhimoandyandyjukari ti okote'varuhuve'g̃a pe — kiroki g̃a omombe'u Tupana'ga nhi'ig̃a atyvi . Po ti pe imbopogwei g̃anhi'ig̃a , a'ero po ti pe ndapejikokatuhetei Cristo'ga rehe nehẽ .
51003018	Recommendation	Kunhano peko ti penhimbireko'g̃a nhi'ig̃a rehe pejikoty'aro g̃waramo Cristo'ga pavẽi .
54005020	Recommendation	Po a'iti hete tuhẽ g̃andepiakatuhara'ga ite'varuhu , a'ero ti emog̃ita ga Jesus'gareheve'g̃a ndovaki nhaporemo . Ere ti ga pe : “ Nahã nde ereko te'varuhu . Epohi ti jugwi , ” ere ti ga pe . A'ero po ti jara'g̃a kyhyjipavi xakote'varuhuyme ti javo nehẽ .
45014013	Recommendation	Tape'jia'javuhui ti ojohupeupe peko te'varuhu pe javo . Nahã po pe'ji hamo : “ Xakote'varuhuyme ti timbote'varuhuyme nhaneirũ'g̃a nehẽ , ” pe'ji po pe hamo .
45002010	Grace	Okokatuve'g̃a po ti Tupana'ga g̃a mbohetei nehẽ . “ Pepyry hete pe , ” e po ti ga g̃a pe nehẽ . Onog̃atu po ti ga g̃apy'a nehẽ no . Nahã po ti ga imombyryvi g̃a pe nehẽ judeus'g̃a pe judeus'g̃arũive'g̃a pe nehẽ no .
58011034	Violence	Jarava'ea pokoga Tupana'ga imombigukari tatauhua popoakara . Nomanoi ahe ipype a'ero ojikoga g̃waramo Tupana'ga rehe . Jarava'ea ojiheva'ea Tupana'ga ndojukaukari ojipeva'ea pe ahe ahe jukapotarame haimbejovaiva'ea pyvõ itakyhea'javuhuva'ea pyvõ . Jarava'ea popoakare'ymame Tupana'ga ahe mbopopoakari . A'ereki ahe ojiko ga rehe . Ojikoga g̃waramo Tupana'ga rehe jarava'ea ndokyhyji otavuka ogwyripeva'earũiva'ea pe soldadosva'ea pe ahe monhana he'yjuhuva'ea monhana .
48006017	Faith	Kiro ji ei a'ero : Tanhimomynha'javyme ti g̃a onhi'ĩteheavo . A'ereki Jesus'ga ko jipojykaharete'ga . Jukwaha reki a'ea . A'ereki jukwaha ika'ẽagwera jira'oa rehe . A'ereki ji Jesus'ga mombe'umbe'urame ojipe'g̃a jigwarai ji rehe ji nupanupamo .
66018021	Violence	Kiro ojipe'ga Tupana'gapyrive'ga ipopoakaheteve'ga ipyhygi itauhua . Ipohyi itauhua g̃wehanhuhũro yngu'auhua jaime . Ypiahua ruvihava pype ga imombori . Kiro ga ei : — Nahã ti Tupana'ga g̃a momboheteukari cidadeuhupeve'g̃a Babilôniapeve'g̃a nehẽ . Ndihepiaga'javi tuhẽ ti nhande g̃a a'ero nehẽ , ei ga . Cidadeuhupeve'g̃a pe Babilôniapeve'g̃a pe ga ei :
65001020	Faith	Pe ki a'e te pejiko Cristo'ga rehe . Cristo'ga mombe'ua ko pyry hete . Penhombojikojiko hete ti ga rehe a'ero . Penhi'ĩ ti Tupana'ga pe gara'uva popoakarimo .
45012002	Recommendation	Tapembopogwei ti g̃a — kiroki g̃a oko Tupana'ga remimbotare'yma rehe . Pe'ji ti Tupana'ga pe : “ Ore mboheaporog̃itapyahue'ymi ti , ” pe'ji ti ga pe . Pendeaporog̃itapyahurame po ti pe ikwahavi pejikovo Tupana'ga remimbotarimova'ea rehe . Garemimbotarimova'ea ko nahã : kiroki pyry hete , kiroki a'ea rehe Tupana'ga onhimohẽ , kiroki ndogwerekoi a'ea hoheva'ea pyryvamo — a'ea ko Tupana'ga remimbotarimova'ea .
46015009	Sin	A'ereki ji ambohahy na'ẽ Tupana'gareheve'g̃a pe jirekote'varuhuavo ikwehe . Nurã ji ei jijive kiro : Jara'g̃a gwyre'i hete ko ji Cristo'ga moirũhara'g̃a gwyre'i hete . Cristo'ga moirũhara'ga po g̃a nde'i ji ve hamo novĩa . A'ereki ji ako te'varuhu Tupana'gareheve'g̃a pe ikwehe .
62002015	Recommendation	Tapekoi ti Tupana'ga arõe'ỹve'g̃a ndeaporog̃ita rehe . Tapepotaruhui ti nanongara'g̃a nemimbotarimova'ea . Pe ndekorame g̃andeaporog̃ita rehe po pe ndapekoi Tupana'ga rehe nhanderuvete'ga rehe .
45002001	Sin	Pe'ji po pe ojipe'g̃a pe : “ Ite'varuhu g̃a okote'varuhuavo . ” Pehe reki peko te'varuhu no . A'ereki pe g̃a javijitehe peko te'varuhu . Pe ndehe tuhẽ reki ijari a'ero pe erame g̃a pe ite'varuhu g̃a javo . Pe'erame a'ea g̃a pe pe pemboja reki pejihe . A'ereki pe peko te'varuhu jitehe .
48002009	Description	Aerẽ Tiago'ga , Pedro'ga , João'ga no — g̃ahã po huvihava'g̃a — aerẽ g̃a ei ji ve : “ Tupana'ga pyry tuhẽ nde ve nde mongovo omoirũharamo , ” ei g̃a . “ Ore javijitehe nde a , Barnabé'ga no , ” ei g̃a . “ Xanhomoirũ ti a'ero , ” ei g̃a ore ve . “ Peho po ti pe Jesus'ga mombe'gwovo judeus'g̃arũive'g̃a pyri nehẽ , ” ei g̃a . “ Ore po ti oroho ga mombe'gwovo judeus'g̃a pyri nehẽ , ” ei g̃a ore ve . “ Kwa . Xanhomoirũ ti , ” oro'e ore g̃a pe . Nurã ore jopopyhygi a'ero .
43019023	Description	
45002021	Sin	Pembo'e pe ojipe'g̃a . Maraname pe napenhimbo'ejuhu reki naerũ ? Pe'ji pe g̃a pe : “ Tapemimuhũi ti ojipe'g̃a mbatera , ” pe'ji pe g̃a pe . Maraname pe tuhẽ imimuhũi reki naerũ ?
46006019	Faith	Penda'oa ko Tupana'ga ra'uva ruhava . A'ereki gara'uva oko pe pyri jipi . Ndapekwahavi pe a'ea naerũ ? Tupana'ga omondo gwa'uva , pe imbuhuri pejipyri . Penda'oa ko peapoa rũi a'ero . Penda'oa ko Tupana'ga apoa .
47005014	Grace	A'ereki Cristo'ga nhande arõ hete . Nurã ore ei : Cristo'ga remiarõa g̃waramo timombe'u tuhẽ nhande Cristo'ga ojipe'g̃a pe . A'ereki ore orokwaha hete gamanoa yvyakotyve'g̃a ndepykavamo . A'ereki g̃a ndekote'varuhuro g̃waramo Tupana'ga e'i : “ Omanomba ti g̃a ogwovo hahyva'ea ruvihava pype a'ero nehẽ , ” ei ga . Cristo'ga ki a'e te e'i : “ Jihi ojipejiva'ero ti tamano g̃a ndepypava imomboa g̃andekote'varuhua g̃a hugwi tohopavyme ti g̃a hahyva'ea ruvihava pype javo . ” Nurã ore ei : Cristo'ga yvyakotyve'g̃a ndepypavi omanomo . Nurã gamanoa kwahyro g̃a ndehe nhaporemo , oro'e ore .
58003001	Faith	Pe me nhiirũa pe Tupana'ga remimo'ẽhara pe ji ei : Pejapyaka ti Cristo Jesus'ga rehe , a'e ji . Nhiirũa , a'e ji pe me . A'ereki nhande ve Tupana'ga e'i nhande mo'emo'eamo : “ Pejiko ti Cristo Jesus'ga rehe pejikovo avuirama ji pyri , ” ei ga . A'ero ji pavẽi pe pejiko ga rehe xako ti ga pyri avuirama . Pejapyaka ti Cristo Jesus'ga rehe ga kwahaheteavo . Gaha ko Tupana'ga moirũhara'ga . A'ereki Tupana'ga ga mbuhuruka nhande pyri , ji kwahavuka ti g̃a pe javo . Gaha ko ikwava'ẽhara'g̃a nduvihavuhu'ga Tupana'ga pe . A'ereki ga nhande repy omanomo tomombo ti Tupana'ga g̃andekote'varuhua g̃a hugwi javo . Jesus'ga rehe nhande xajiko hete imomboruka ga pe nhanderekote'varuhua nhande hugwi . Aerẽ po ti ga nhande rerohoi nhande mombytavo Tupana'ga pyri avuirama nehẽ . Pevo ga ruvi jipi . A'ea nhaporemo nhande xa'e herovia .
44020035	Recommendation	Ahepiuka pa ji pe me ikwehe . Nhandeporavykyagwera ikwepykava pyvõ po nhande imbatere'ỹve'g̃a pokogi a'ero hamo , ei ga . Timoka'nhymyme ti Jesus'ga nhi'ig̃agwera nhandepojykaharete'ga nhi'ig̃agwera . A'ereki ga e'i ikwehe : “ Nhanderory nhande g̃a imbuhurame mbatera nhandejive . Johe'i tehe nhande roryvamo nhande imondorame mbatera ojipe'g̃a pe , ” ei Jesus'ga ikwehe , ei ga .
58013004	Recommendation	Pyry pa pe nembirekoro pejogwerekokatuavo . Pejogwereko katu tuhẽ ti a'ero . Pe penhimbireko'g̃arũive'g̃a nderekorame po ti Tupana'ga ei pe me nehẽ peko te'varuhu pe javo imondouka hahyva'ea pe me nehẽ .
43020005	Description	A'ero ga apyni tapy'ynhapipyryva repiaga ipype . Emo ga ndoki ipype .
66016018	Description	Kiro inhi'inhi'ig̃i onaranarag̃a overaverava . Yvya og̃wyg̃wy hete ranuhũ tuhẽ . Yvyakotyve'g̃a mbojihuvypyagwera jate ndogwerekoi nanongara .
66019010	Faith	Kiro ji nhinog̃i gapya pyri tambohete ti ji ga javo . A'ero ga ei ji ve : — Terenhinog̃i ji pyri ji mboheteavo . Tupana'ga ti embohete . Ji ko Tupana'gapyriva'ero reki jitekovo ganhi'ig̃a rupi nde ja neirũ'g̃a ja no — kiroki g̃a ojiko Jesus'ga rehe gamombe'ua rehe . A'ereki Tupana'ga nhi'ig̃a mombe'uhara'g̃a nemimombe'ua nhaporemo ko Jesus'ga mombe'ua , ei ga ji ve .
46002010	Grace	Nhande ve reki Tupana'ga ikwahavukari onhimiva'ea . Gwa'uva pyvõ ga ikwahavukari nhande ve . A'ereki a'ea gwepia pa ikwahapava . Tupana'ga ra'uva okwaha pa gareaporog̃ita onhimiheteva'ea .
50002029	Recommendation	Pe Cristo'gareheva'ea g̃waramo pembuhu katu ti Epafrodito'ga pejipyteri pe nehẽ . Pejoryjory ti ga rehe ga repiagame . “ Pepyry hete pe , ” pe'ji ti g̃a pe no — kiroki g̃a Epafrodito'ga ja .
51003020	Recommendation	Tay'riro pehendu katu ti pejuva'g̃a nhi'ig̃a penhy'g̃a nhi'ig̃a reheve . A'ereki nanongara rehe Cristo'ga onhimohẽ .
47001012	Faith	Tupana'ga oropokoga g̃waramo orepyry hete ore orokokatuavo ojipe'g̃a pe nhaporemo g̃a moandyandyje'yma . Pe me koji'i ore rekokatui . A'ea ore ei oronhimboheteavo . A'ereki ore orokwaha oroyvyteri pe orereaporog̃itapyryva . Yvyakotyve'g̃a nembikwahatehea rupi rũi ore rekokatui pe me . Tupana'ga remimombyryva g̃waramo reki ore ve ore rekokatui pe me .
43014021	Faith	— Kiroki ga oko nhinhi'ig̃a rehe hendukatuavo — gaha ji arõ hete , ei ga . Kiroki ga ji arõ hete — Tupana'ga oarõ hete ga no . Igwete po ti ji nanongara'ga arõhetei nhinhimboukwahava ga pe nehẽ no , ei Jesus'ga g̃a pe .
51002023	Sin	Ojipe'g̃a g̃anemimbo'ea renduvypyrame po g̃a ei : “ Pyry g̃anemimbo'ea . Okwaha hete g̃a Tupana'ga mboheteavo , ” e po g̃a . Ikwahave'yma g̃a ei a'ea g̃anemimbo'ea renduva . Tiruahũ reki g̃anemimbo'ea . A'ereki g̃wemimbotarimova'ea rehe g̃a oko nahanahã ahe ombohete Tupana'ga javo . Tupana'ga mbohete tehe reki g̃a . Tupana'ga remimbotarimova'ea rehe rũi g̃a ndekoi . G̃anemimbo'ea renduvame po g̃a ei : “ Pyry g̃anemimbo'ea g̃a erame : ‘ Ahe nonhimbohetei hamo ’ , ” e po g̃a . Ndapyryvi reki g̃anemimbo'ea . A'ereki g̃a onhimbohete reki javo . G̃anemimbo'ea renduvame po g̃a ei : “ Pyry g̃anemimbo'ea g̃a erame : ‘ Ojipejipea pe ahe tonhimomirana onhimondoheteavo onhi'ig̃a rupi . Ahe ndo'ui g̃wig̃wia ojipea no . ’ Nahanahã g̃anemimbo'ea pyryva'ea , ” e po g̃a henduva . Tiruahũ reki g̃anemimbo'ea . A'ereki a'ea rupi okorame ahe nonhia'ngukatui ojirekokatue'yma . A'iti a . Ndatekwava'javi g̃anemimbo'ea rehe . A'ereki g̃anemimbo'ea nomombigi aherekote'varuhua .
64001006	Recommendation	Avo urame g̃a imombe'ui ore ve neremiarõa ojihe ore jatykarame Tupana'ga mboheteavo . Pyry po ti nde nanongara'g̃a pokogi jipi nehẽ imondovo mbatera g̃a pe g̃a hog̃ahorame pe hugwi nehẽ . Imondokaturame po ti Tupana'ga nhimohẽhetei pe ndehe nehẽ .
55002023	Recommendation	Terekwavi ti ojogwayvave'g̃a koty — kiroki g̃a ndokwahavihu . A'ereki g̃anhi'ĩtehea renduvame ahe onhi'ig̃ayva pota g̃a .
47003018	Faith	Cristo'gareheva'ero nhande nhaporemo ikwahavi g̃a ja kiro — kiroki g̃andova hugwi ojipe'g̃a ope'a tapy'ynhapira . A'ereki nhande nhandepojykaharete'ga katukatuhetea kwaha hete . A'ero nhande ikwahavame igwaigwavete ga herojijyjijyjukari nhandereaporog̃ita gwa'uva pe ji javijitehe ti g̃a tikatu katu hete javo .
58009014	Grace	Koji'i pyryvamo Cristo'ga rekoa reka'vogukara mbatepyryva rekoa reka'voga hohe okwahyro pe ndehe . A'ereki nhande jikogame ga rehe ga omano nhande repyga javo , a'ero ga omombyry nhandereaporog̃ita . A'ereki Tupana'ga ra'uva avuiramava'ea opoko Cristo'ga ga nhikwava'eg̃ame Tupana'ga pe omanomo . Ndite'varuhui'i'i Cristo'ga okokatuavo . Pyryheteva'ero ga manoi tahepy ti ji g̃a javo . Nhande jikogame ga rehe ga omano nhande repyga javo , a'ero ga imombopavi nhanderekote'varuhua nhande hugwi nhandereaporog̃ita mombyryva nhandepy'a nog̃atuavo . Nurã nhande nhi'ig̃i Tupana'ga pe . Tokoa'javyme ti g̃a ite'varuhua rehe javo Cristo'ga manoi nhande repyga . Tupana'ga nhi'ig̃a rupi avuiramave'ga nhi'ig̃a rupi ti g̃a toko javo ga manoi nhande repyga .
44011017	Grace	Tupana'ga ombuhuruka gwa'uva nhande ve nhande jikogame nhandepojykaharete'ga rehe Jesus Cristo'ga rehe . A'ea jitehe ga omondo kiro judeus'g̃arũive'g̃a pe nohõ , ei ga . Tupana'ga imondopotarame g̃a pe ji namovahĩ ga a'ero , ei Pedro'ga g̃a pe .
49004030	Faith	Tapemongoveveuhui ti Tupana'ga ra'uvapyryva . Gara'uvapyryva uhu upa pe pyri . A'ereki Tupana'ga e'i : “ Amondo ti ji jira'uvapyryva g̃a pyri nehẽ — kiroki g̃a ojiko Cristo'ga rehe . Jukwaha hete ti a'ero g̃andekoa jireheva'ero . Opyta ti jira'uva g̃a pyri Cristo'ga mbuhua nehẽ . A'ero ti jijipyri ji g̃a nderurukari Cristo'ga pe g̃a mbopiro'yavo g̃andekote'varuhua hugwi nhaporemo nehẽ , ” ei Tupana'ga .
66003003	Recommendation	— Tapemoka'nhymi ti . Pe'ji ti pejive : “ Nahanahã nhande jikogi Tupana'ga rehe g̃a imombe'urame ganhi'ig̃a nhande ve . Aerẽ nahanahã jitehe nhande jikogi ga rehe ganhi'ig̃a reroviaheteavo . ” — Nahã ti pe'ji pejive pejikopige'yma Tupana'ga rehe penhimomiranama . Peko hete ti ganhi'ig̃a rupi . Pepohi ti pejikote'varuhua hugwi pejeaporog̃ita rerojijyita , ei Jesus'ga . — Po pe ndapejirokwari pejeaporog̃ita kwahava rehe pejeaporog̃ita rerojijyja rehe nehẽ , a'ero ti ji ruri pe pyri pe ji mboha'uve'ymame . Ahe nomboha'uvi iporomive'g̃a ndurame . Ahe ja ti napemboha'uvi ji rurame nehẽ . Aerẽ ti ji ruri imondovo ite'varuhua pe me pendekote'varuhuro g̃waramo nehẽ , ei Jesus'ga .
62003007	Recommendation	A'e ji pe me jira'yra'java'ea pe , tapenhimoandyandyjukari ti g̃a pe . Kiroki g̃a oko katu jipi — g̃a ko pyry hete Cristo'ga javijitehe .
62004001	Recommendation	Nhiirũ , taperoviapavuhui ti g̃a erame : “ Tupana'ga ra'uva oko ji pavẽi . ” Taperoviapavuhui ti g̃anhi'ig̃a . Mara'ngu po g̃a javo tehe ? Pekwaha na'ẽ ti hepiaga . A'ereki g̃a he'yi Tupana'ga nhi'ig̃aatyviva'ea mombe'uhara'g̃a . Ohooho g̃a toromombe'u katu ore Tupana'ga nhi'ig̃a javo tehe ojipe'g̃a pe .
44013038	Grace	— Nhiirũ , pekwaha ti a'ero , ei ga . Jesus'ga rehe ore imombe'ui pe me pendekote'varuhua mombora .
50003001	Recommendation	Nhiirũ , kiro ji ei mbapavamo pe me : Pejoryjory ti Cristo'gareheva'ero g̃waramo . Ymya'i ji ikwatijarukari mbatera pe momoranduva . Ji ndajikwerai reki ikwatijaruka a'ea jitehe kiro pe me . Igwete po ti a'ea pe mondoi a'itituhẽva'ea rupi .
46011034	Recommendation	Tape'una'ẽi ti mbatera Tupana'ga ti tombohahyukaryme pe me . Po ti ty'ara jara'g̃a jukahetei , a'ero po ti g̃a g̃wonga pe na'ẽ i'ui mo hamo . Jihorame pe pyri po ti ji pe mbo'ei jara rehe pe nderekovo nehẽ .
43018031	Description	— Pe tuhẽ ti peroho ga a'ero imbohahyavo ga pe nehẽ penamonhava'ea nhi'ĩpo'ruavo nehẽ , ei ga judeus'g̃a nduvihava'g̃a pe . Igwete g̃a ei : — Torojuka ti ga novĩa , ei g̃a . Emo romanosramo pe ndapejukaukari g̃a ore ve , ei g̃a Pilatos'ga pe . Pehe ti pejuka ga a'ero romanosramo , ei g̃a ga pe . Romanos'g̃a o'erame oko te'varuhu hete g̃a javo , a'ero g̃a g̃a kutugi yva rehe g̃a mbovya g̃a jukavo . Igwete judeus'g̃a ei Pilatos'ga pe : “ Pehe ti pejuka Jesus'ga romanosramo , ” ei g̃a .
46012031	Faith	Pepota tuhẽ ti pejive a'ero Tupana'ga ra'uva remimbuhura a'ea remimbokarakatua — kiroki koji'i pyryva'ea ojipea hohe . Igwete ji kiro imombe'una'ẽi pe me penemiarõhetea tapendeaporog̃ita katu ti javo . A'ereki koji'i pyry hete tuhẽ nhande ojipe'g̃a arõ hete a .
58007026	Description	Pyry hete tuhẽ a'ero Jesus'ga rekoi ikwava'ẽhara'g̃a nduvihavuhuro Tupana'ga pe nhande repyga . Jesus'ga oko pyry hete Tupana'ga monhimohema ojihe . Naheaporog̃itatiruahũi ga . Ga ko ndokote'varuhui'i'i . Nurã yvyakotyve'g̃a ja rũi ga oko . A'ereki ga pyry hete tuhẽ . Tupana'ga omongo ga ojipyri yvateuhu yvaga aherovai , kiro ti ga toko huvihavuhuhetero ojipe'g̃a hohe pa javo .
50004013	Faith	Anhimomiranamba ji jupe jipopoakaramo Cristo'ga pavẽi jitekovo g̃waramo . A'ereki gaha ji mbopopoaka ji rerekovo .
52004003	Recommendation	Kiro Tupana'ga remimbotarimova'ea pe me . A'ea mombe'gwovo ga ei : “ Peko pyry hete ti jireheva'ero , ” ei ga pe me . “ Tapejihe'ari ti ite'varuhua rehe , ” ei ga . “ Tapejiavykyukari ti penhimbireko'g̃arũive'g̃a pe . Tapeavykyi ti penhimbireko'g̃arũive'g̃a , ” ei ga pe me .
51004002	Recommendation	Penhi'ĩ ti Tupana'ga pe jipi . Pejirokwa ti penhinhi'ig̃a ga pe . Pe'ji ti ga pe no : “ Ndepyry hete nde ore ve . ”
44007029	Description	Ahenhi'ig̃a renduvame Moisésva'ea ka'nhymi ahe hugwi ogwovo . Hajiheva'ea gwyri pe ahe ruvi a'ero Midiã me , ei ahe . Pevo ahe ra'yra'yramo . Dois ahera'yrava'ea akwaimba'ero , ei Estêvãova'ea imombe'gwovo g̃a pe .
46011007	Description	Akwaimbae'g̃a po nonhakag̃ahovi hamo . A'ereki Tupana'ga oapo akwaimbae'g̃a oji'java'ero . G̃andeaporog̃ita Tupana'ga reaporog̃ita ja . Kunhangwera'g̃a ki a'e te g̃andeaporog̃ita akwaimbae'g̃a ndeaporog̃ita ja .
51003015	Faith	Tupana'ga pe mbojogwereko katu . A'ero ti pejikokatuavo pejohupe pejeaporog̃ita katu nahanahã nhande rekoi javo . A'ea Tupana'ga opota . Ymyahũ ga pe mo'emo'emba Jesus'gareheva'ero g̃a ti tojogwereko katu pa javo . Pe'ji ti Tupana'ga pe : “ Ndepyry hete nde ore ve ! ” A'ea ti pe'ji ga pe .
58002010	Grace	A'ereki Tupana'ga e'i : “ Aru pota ji yvyakotyve'g̃a jijipyri . Omanomo g̃a ndepyga ti Jesus'ga g̃a pokogi g̃a nderua ji pyri nehẽ . A'ero po ti he'yjuhuve'g̃a nduvi ji pyri okovo jira'yramo avuirama nehẽ , ” ei ga . Hahy Jesus'ga pe ga manorame g̃a ndepyga . A'ea rupi ko pyry Tupana'ga Jesus'ga mbojipokwahavi onhi'ig̃a rehe ga monhimomiranambava ga mboavujikwea toko hete ti ga yvyakotyve'g̃a nderohoharamo ga pyri . A'ereki Tupana'ga ko japopahara'ga imongohara'ga . Ojive ga oapo pa tapo'ru pa ti ji javo .
59004001	Sin	Maranuhũrame pe nhi'ig̃ayvaruhui pejogwerekote'varuhuavo jipi ? Penemimbotate'varuhua omomymomyi pepy'a .
46005001	Sin	Kiro ji ei pe me : Omombe'u g̃a ji ve pepyteripeve'ga . “ Ndoakwahavihu ga okovo , ” ei g̃a ga mombe'gwovo . A'ereki ga gwereko gwuva'ga rembirekohẽa . Ite'varuhu hete a , xa'e pa nhande jupe . Tupana'gareheve'g̃arũive'g̃a vehevi e'i ite'varuhu nanongara pe no .
46010013	Faith	Pekwaha pe mbatera rahya jipi . Nanongara jitehe reki ojipe'g̃a okwaha no . Emo po ti Tupana'ga oho g̃wembi'ea rupi pe pokoga jipi . Ga nomondoahivuhuukari hahyheteuhuva'ea pe me . Hahyrame pe me po ti ga pe mbopopoakari hehe nehẽ . Ga po ti pe mbo'e nehẽ nahã ti peko javo nehẽ . A'ero po ti pe nhimomiranambavi hahya pe nehẽ .
44020029	Violence	— Tamombe'u ti kiro aerẽva'ea pe me , ei ga . A'ereki ji akwaha penderekoag̃wama . Ji horame pe hugwi po ti hajiheve'g̃a nduri pepyteri pe nehẽ okote'varuhuve'g̃a , ei ga . A'ero po ti g̃a pe moandyandyi g̃wembi'ea pyvõ pe nderekote'varuhuavo nehẽ , ei Paulo'ga g̃a pe .
53001004	Faith	Nurã ore tuhẽ pe mbohetei pe mombe'gwombe'gwovo ojipe'g̃a pyteri pe — perope g̃a ojatyka jipi Jesus'gareheva'ero tihendu katu Tupana'ga nhi'ig̃a javo . Oro'e ore g̃a pe : Tessalônicapeve'g̃a ojiko hete Jesus Cristo'ga rehe . Ojipe'g̃a jigwarairame g̃a ndehe g̃a ndopohiri jitehe reki Tupana'ga hugwi . Hahyva'ea pe nhaporemo g̃a nhimomiranambavi ojikoheteavo Jesus'ga rehe , oro'e ore g̃a pe pe mombe'gwombe'gwovo .
62004012	Faith	Yvyakotyva'ero nhande ndihepiangavi Tupana'ga . Emo nhanenhoarõrame nhande ikwahavi Tupana'ga jikoty'ara nhande pavẽi . Nhanenhoarõrame nhande nhoarõhetei . A'ereki Tupana'ga nhande monhoarõukari .
48001001	Description	Jihi ko Pauloramo . Jesus Cristo'ga ji mongo omoirũharamo ikwehe . Tupana'ga pavẽi nhanderuvete'ga pavẽi ga ji mongo ikwehe . Yvyakotyve'g̃a rũi ji mongo gamoirũharamo . Jesus Cristo'ga nanhimongoukari yvyakotyve'g̃a pe . Jesus Cristo'ga tuhẽ ji mongo omoirũharamo Tupana'ga pavẽi . Gaha ombogwera Jesus Cristo'ga gamanoa hugwi ikwehe Tupana'ga .
58012003	Recommendation	Pemondo ti pejeaporog̃ita ga rehe imohina ga onhimomirana okote'varuhuve'g̃a te'varuhua pe javo . Po ti pe imondoi pejeaporog̃ita ga rehe , a'ero po ti pe napene'õi penhimomiranama nehẽ . A'ero po ti pe ei nehẽ koji'i xajiko hete ti Tupana'ga rehe javo .
45006005	Faith	Cristo'gareheva'ero nhande rekoi nhandejikoty'a ga pavẽi . Nurã Cristo'ga manoro g̃waramo nhande ei xakote'varuhua'javyme ti javo . Na jitehe gareheva'ero nhande reaporog̃itapyahuro gambogwerava g̃waramo .
45015010	Recommendation	Ojipeva'ea rembikwatijara e'i no : “ Judeus'g̃arũiva'ero ti pejoryjory Tupana'ga remimo'ẽhara'g̃a pavẽi judeus'g̃a pavẽi , ” e'i aherembikwatijara .
54004001	Sin	Tupana'ga ra'uva e'i hete aerẽva'ea mombe'ukatuavo . Nurã i'ei : “ Mbapava koty po ti jara'g̃a ndogweroviara'javi Jesus Cristo'ga mombe'ua nehẽ . G̃a po ti ombopogwe Tupana'ga nhi'ig̃aatyviva'ea mombe'uhara'g̃a nehẽ okoheteavo g̃a'mbea rehe g̃anemimbo'ete'varuhua rehe nehẽ no — kiroki a'ea rehe anhag̃a Diabo'gapyriva'ea g̃a mbo'e .
56003001	Recommendation	Tito , embo'e ti Cretapeve'g̃a ikwahavukara'java g̃a pe toko ti g̃a gwuvihava'g̃a nhi'ig̃a rehe . Ere ti g̃a pe g̃a mbo'eavo : “ Huvihava'g̃a ti tomongomongo ogwyripeve'g̃a g̃wemimbotarimova'ea rupi . Po g̃anemimbotarimova'ea pyryvamo , a'ero ti pehendu katu pota g̃anhi'ig̃a g̃a nhi'ĩpo'rupava peporavykykatuavo . ” A'ea ti ere g̃a mbo'eavo .
61003005	Sin	G̃a omoka'nhy pota yvya moatymbavagwera . Ymya Tupana'ga japoi yvaga onhi'ig̃a pyvõ imongovo inog̃a yvya reheve . Yhya hugwi ga yvya mboukwahavi yhya pyvõ inog̃a .
60003018	Grace	Cristo'ga jitehe okwaha hahya no . Igwete ga manoi . Ojipeji igwave ga manoi imombopava pendekote'varuhua pe hugwi . Nomanoa'javi po ti ga a'ero nehẽ . Ga ko pyryheteva'ero oko . Emo ga omano ite'varuhuve'g̃a ndepykavamo tarekokatuuka Tupana'ga g̃a pe javo . Yvyakotyve'g̃a ojuka ga ikwehe . Emo Tupana'ga ga mbogwera gara'uvimo .
61002021	Sin	Tupana'ga okwahavuka g̃a pe onhi'ig̃a . Ikwahavame g̃a hoi a'ea rupi okokatuavo novĩa . Emo ikwahavirẽ g̃a pohiri Tupana'ga nhi'ig̃a hugwi Cristo'ga mombe'ua hugwi . Koji'i pyryvamo g̃a pe po g̃a ndokwahavangavi ramo .
53003006	Recommendation	Peko pe oreirũa pejikoga g̃waramo Jesus Cristo'ga rehe ore ja . Nurã ore ei pe me peporavyky katu ti pejikokatuavo javo ikwehe'i . Jararamo pe napehendukatupotari orenhi'ig̃a pevevugwehetero pejikovo ojipe'g̃a mbatera rehe . Tapejihe'ari ivevugweuhuve'g̃a ndehe nhaporemo . Nahã ore ehetei pe me . A'ereki a'ea rehe nhandepojykaharete'ga Jesus Cristo'ga pe mbo'euka ore ve .
45005012	Sin	Nahã a'ero . Adãova'ea oko te'varuhu ypy yvya koty hako . Nurã ahe manoi . Nahã yvyakotyve'g̃a manombavi okote'varuhupava g̃waramo .
58011033	Faith	Ymyahũ ahe jikoga g̃waramo Tupana'ga rehe Tupana'ga ahe pokogi . Nurã jarava'ea huvihavava'ea gwyripeva'ea monhambavi ahe apitipitiavo . Jarava'ea rekokatui ojipeva'ea pokokatuavo ahe mongomongovo Tupana'ga nhi'ig̃a rupi . Jarava'ea pe Tupana'ga ei amombyry po ti ji pe me nehẽ javo . A'ereki ahe ojiko ga rehe . Tupana'ga nopiriani onhi'ig̃a . Jarava'ea pokoga Tupana'ga imbojurutyvi ja'gwara'java'ea leões to'uyme ti jireheve'g̃a javo .
47004009	Faith	Otiruahũro ore ve g̃a ndekote'vate'vari okookovo ore rehe novĩa . Emo Tupana'ga ndorerejari g̃apo pe . Tomano ti g̃a javo novĩa g̃a ore mbote'varuhui . Emo ore noromanoi oropo'ama'java .
59004004	Sin	Pepohiruhu pe Tupana'ga hugwi . Po pe pearouhũ Tupana'ga remiarõe'ỹva'ea , a'ero po pe napearõa'javi Tupana'ga . Pe ndapekwahavi naerũ ? Kiroki g̃a oko potaruhu Tupana'ga remiarõe'ỹva'ea rehe — g̃a onhimongo Tupana'ga arõe'ỹva'ero .
44016006	Description	Aerẽ Paulo'g̃a ei ojohupe novĩa : — Xaho ti Ásiapeve'g̃a gwyri pe imombe'gwovo Tupana'ga nhi'ig̃a g̃a pe , ei g̃a . Emo Tupana'ga ra'uva nomondoukari g̃a pevo . Kiro g̃a hoi Frígiapeve'g̃a gwyra rupi a'ero Galáciapeve'g̃a gwyra rupi ogwovo .
45010006	Faith	Jara'g̃a pe ki a'e te ahe e'i ikwatija g̃a mombe'gwovo no — kiroki g̃a e'i : “ Nhande jikogame Tupana'ga rehe po ti ga nhande mombyryvi nehẽ . ” G̃a pe Moisésva'ea ei : “ Te'iyme ti g̃a oyvyteri pe : ‘ Tojiupi ti g̃a yvagi pe ’ . ” Cristo'ga mbojyva pe jugwi Moisésva'ea ei te'iyme ti g̃a a'ea javo . A'ereki Cristo'ga uripe raikwehe tamombyry g̃a javo .
66016002	Violence	— Kwa , ei yvagipeve'g̃a . Kiro g̃ande'yja'ga hona'ẽi a'ero heka'voga yvya koty Tupana'ga nhimonha'ngahetea ojipejiva'ea hugwi nhaetingy'a'java'ea hugwi . Nurã ihemi g̃ajauhua ite'varuhuheteva'ea yvyakotyve'g̃a ndehe — kiroki g̃a okwatijaruka yhyapypeva'ea apoa ojihe . Kiroki g̃a ombohete yhyapypeva'ea ra'angava — g̃a ndehe ihemi g̃ajauhua ite'varuhuheteva'ea no .
66005008	Description	Ga livro pyhygirẽ g̃a nhinog̃i upa ojovapyvo yvya rehe garovai pyteri pe . Ga mboheteavo g̃a nhinog̃i pevo quatrove'g̃a vinte e quatrove'g̃a pavẽi . Gwetakwera ja g̃a herekoi imonhi'ĩhava harpa . Nhaetingy'a'java'ea g̃a gwereko no . Nhaetingy'a'java'ea ko ouro apopyra . Ipype hekoi incenso perfume apopyra . Tynahẽ a'ero . Perfume a'e ji Tupana'ga remimo'ẽhara'g̃a nhi'ig̃a pe g̃a nhi'ig̃ame Tupana'ga pe .
62005001	Faith	Nhande ko Tupana'ga ra'yramo xako . A'ereki nhande xa'e : “ Jesus'ga oko Cristoramo Tupana'ga remimbuhurukaramo . ” Nhanderuvete'ga arõrame nhande tiarõ gara'yra'g̃a nhaneirũ'g̃a .
48005026	Recommendation	Xanhimboheteyme ti , ji po ti jara'g̃a hohe nehẽ javo . Xanhimyrõyme ti g̃a ndehe no .
54005001	Recommendation	Kiro ti ji imombe'ui nde ve . Eko katu ti Jesus Cristo'gareheve'g̃a pe g̃a mbo'eavo Tupana'ga nhi'ig̃a rehe g̃a ndekote'varuhurame toko katu kwaha ti g̃a javo . Ixava'eve'g̃a pe ti terenhi'ig̃ahyi g̃a ndekote'varuhurame . A'ereki g̃a oko nderuva'java'ero . Enhi'ig̃atu ti g̃a pe nde erame g̃andekote'varuhua pe na rũi ti peko javo g̃a pe . Na jitehe ti enhi'ig̃atu ipyahuve'g̃a pe akwaimbae'g̃a pe g̃a ndekote'varuhurame . A'ereki g̃a oko neirũ'java'ero .
60002012	Recommendation	Peko katu ti g̃apyteri pe — kiroki g̃a ndojikogi Cristo'ga rehe . Amoamome g̃a pe mbotegwetei po oko te'varuhu g̃a javo tehe pe me . Emo pendekokatua repiagame po ti g̃a nhimombaragwahavi hehe nehẽ . A'ea rehe po ti g̃a Tupana'ga mbohetei a'ero ga rurame mbapava koty nehẽ . “ Ndepyry hete nde g̃a mongokatuavo , ” e po ti g̃a nehẽ .
50003006	Sin	Apota hete ji jitekovo Tupana'ga rehe novĩa . Nurã ji imbohahyukari Jesus Cristo'gareheve'g̃a pe ikwehe . Ojipe'g̃a e'i ji ve novĩa : “ Oko katu hete Paulo'ga hendukatupava Moisésva'ea remimbo'eagwera , ” ei g̃a ji ve novĩa . A'ero ji ei : “ Nahã ti ji nhimombyryvi , ” a'e ji ikwehe novĩa .
43004052	Description	— Marananime kwara nhimonaname ga rehe raji'i ? ei ga g̃a pe . — Kirame ahaji katu nhimonaname ga rehe oji'i , ei g̃a imombe'gwovo ga pe .
43019031	Violence	Aerẽ judeus'g̃a nduvihava'g̃a hoi javo Pilatos'ga pe : — Emopenuka ti yvareheve'g̃a netymakag̃a tomanog̃atu ti g̃a , ei g̃a ga pe . A'ero po ti g̃a ahera'oa mbojyvi herogwovo nehẽ , ei g̃a ga pe . E'i g̃a a'ea Pilatos'ga pe . A'ereki a'ea ko sexta-feira mbatera mboavujikwehava g̃a pe . Ndopotari g̃a ahera'oa mo'amipyra yva rehe sábado rupi oporavykye'yma rupi . A'ereki a'ea ko huvihahetea g̃a pe sábado Páscoa rekoro g̃waramo . Nurã g̃a hoi javo Pilatos'ga pe tomopenuka ti ga g̃anetymakag̃a g̃a jukavouka javo .
43019012	Description	A'ero Pilatos'ga ei oyvyteri pe : “ Tamohemuka tuhẽ ti Jesus'ga . ” Judeus'g̃a okwaha a'ea . Nurã Pilatos'ga horame g̃a pyri g̃a hapukajahyahivi ga pe : — Ga mohemukarame po ti nde nderekokatua'javi nhanderuvihavuhu'ga pe César'ga pe . A'ereki Jesus'ga e'i tehe : “ Jihi ko g̃anduvihavuhuhetero , ” ei g̃a . Nanongara'g̃a ko omovahĩ César'ga . Jesus'ga mohemukara renduvame po ti César'ga nhimboahihetei nde ve a'ero nehẽ , ei g̃a Pilatos'ga pe .
43014001	Faith	Igwete Jesus'ga ei g̃wemimbo'ehara'g̃a pe : — Tapemomyi ti pejipy'a , ei ga g̃a pe . Pejiko ti Tupana'ga rehe . Ji rehe ti pejiko no , ei Jesus'ga g̃a pe .
50001028	Faith	Tapekyhyji ti g̃a hugwi — kiroki g̃a pe movahĩ — g̃a imbohahyukapotarame pe me nehẽ . Tapepojihuvi ti g̃a Cristo'ga mombe'gwombe'gwovo . Penembipojihuve'yma repiagame po ti g̃a ei ojohupe nehẽ : “ Jukwaha reki a'ero nhandehoag̃wama hahyva'ea ruvihava pype , ” e po ti g̃a . “ G̃a po ti a'ea oho yvagi pe Tupana'ga pyri nehẽ , ” e po ti g̃a ojohupe nehẽ . Na tuhẽ reki . A'ereki Tupana'ga omboukwaha a'ea .
43015016	Grace	Pe ndape'ei ji ve : “ Ndereheva'ero po ti ore rekoi nehẽ . ” Jihi ypy koi a'e pe me : “ Pe po ti jireheva'ero nehẽ , ” ei Jesus'ga g̃a pe . Ji opomo'ẽ tapeho ti ojipe'g̃a mbojikoga ji rehe nehẽ javo . Ojikoge'ymi po ti g̃a ji rehe a'ero nehẽ , a'e ji , ei ga . A'ero pe poranduvame jiruva'ga hugwi po ti ga hendukatupavi penhi'ig̃a nehẽ pe jireheva'ero g̃waramo nehẽ , ei Jesus'ga g̃a pe .
58011004	Faith	Ymyahũ ojikoga g̃waramo Tupana'ga rehe Abelva'ea heruri imbuhuteheva'ea Tupana'ga pe hako . Nurã Abelva'ea remimbuhuteheva'ea koji'i pyry Caimva'ea remimbuhuteheva'ea hohe Tupana'ga pe . Abelva'ea jikoga g̃waramo Tupana'ga rehe Tupana'ga ei : “ Pyry hete Abel'ga imbuhua ji ve , ” ei ga . Abelva'ea jikoga g̃waramo Tupana'ga rehe Abelva'ea mombe'ua ikwahavukari ag̃wamo vehevi nhande ve ahe ja ti pejiko Tupana'ga rehe javo . Nahã Abelva'ea mombe'ua ikwahavukari nhande ve ahe manoheterẽ . Nurã nhande ei : Pyry nhande jikogi Tupana'ga rehe Abelva'ea ja .
46004001	Recommendation	Nahã po pe ei ore mombe'gwovo a'ero hamo : “ G̃a ko Cristo'ga remimbotarimova'eareheva'ero oko ga pokoga , ” pe'ji po pe hamo . “ Tupana'ga nhande mbo'euka g̃a pe aherembikwahavipyre'yma rehe tokwaha ti g̃a kiro javo . Nahã ga nhimoirũukari g̃a pe . ” A'ea po pe ei ore mombe'gwovo hamo .
66006013	Description	Yvaga hugwi jaytata'ia ndurundurugi yvya rehe a'ero . Onduru jaytata'ia yva'ia monduruga ja . Yvyturanuhũa yva figueira imog̃wyg̃wymame omondurunduru jugwi figo jakyruhuva'ea . Na jitehe jaytata'ia indurugi .
46010014	Recommendation	Nhiirũ , tapembohetei'i'i ti ha'angava Tupana'garũiva'ea .
45012021	Recommendation	G̃a ndekote'varuhurame pe me tapekote'varuhui ti g̃a pe pejipyge'yma g̃a ndehe . Peko katu ti g̃a pe a'ero g̃andekote'varuhua hugwi g̃a mbopohiruka .
55002014	Recommendation	Nhiremimombe'ua ti emombe'u pa Jesus'gareheve'g̃a pe tokwaha katu ti g̃a javo . Ere ti g̃a pe : “ Tepenhi'ig̃ayvari ti penhinhi'ig̃a rehe a'ea pe rũi ji ei javo tehe . A'ereki pe ndapepokogi ojipe'g̃a penhi'ig̃ayvarame . A'ereki pe penhenduhara'g̃a mbotegwete reki penhi'ig̃ayvarame . A'ea ji erame pe me Tupana'ga nhinhi'ig̃a renduvi . Pehendu katu ti a'ero . ” A'ea ti ere g̃a pe .
59004008	Recommendation	Penhimongo ti Tupana'ga pavẽi . A'ero po ti ga nhimongoi pe pyri nehẽ no . Pepohi ti pejikote'varuhua hugwi . Pemongo katu ti pejeaporog̃ita , a'e ji pe me . A'ereki Tupana'ga rehe jate rũi pe peko .
59002009	Sin	G̃a'ara rehe jate po pe g̃a arõi , a'ero po pe ndekote'varuhui . A'ero po Tupana'ga nhi'ig̃a e'i pe me : “ Nanhirendukatui g̃a . ”
52004007	Grace	Nhande mo'emo'ẽrame ojive Tupana'ga ei : “ Toko katu ti g̃a . Toko pyry ti g̃a , ” ei ga . Peko te'varuhu ti javo rũi ga ei nhande mo'emo'ẽrame ojive .
45001018	Sin	Tupana'ga okwahavuka nhande ve . Nurã nhande ei : Yvagipeve'ga po ti ombohahy okote'varuhuve'g̃a pe nehẽ onhimonha'ngavo g̃andekote'varuhua rehe . Okote'varuhuro g̃waramo g̃a nombokwahyukari ojihe a'itituhẽva'ea Tupana'ga kwahava .
62004007	Faith	Nhiirũ , Tupana'ga nhande monhoarõarõuka . Xanhoarõarõ hete jipi a'ero . Tupana'ga ra'yramo nhande xanhoarõ . Igwete nhande Tupana'ga kwahavi .
62002009	Sin	Po nhande ei : “ Kojahuarupive'g̃a ja ji rekoi . A'ereki ji akwaha jitekovo katu . ” Po nhande ei a'ea nhaneirũ'g̃a arõe'ymame , a'ero po nhande xako ve ypytunarupive'g̃a ja . A'ereki nhande xako te'varuhu ikwahave'yma .
60004014	Grace	G̃a pe mbotegweterame pe Cristo'gareheva'ero g̃waramo a'ea ko pyry reki pe me . A'ereki g̃a pe mbotegweterame Tupana'ga ra'uva huvihavuhuheteva'ea oko pe pyri .
44021019	Grace	Igwete Paulo'ga nhi'ig̃i g̃a pe . A'ero ga imombe'upavi g̃a pe ohoagwera . — Amombe'umbe'u ji Jesus'ga judeus'g̃arũive'g̃a pe , ei ga . Nurã Tupana'ga g̃a mbojikogukari ojihe , ei ga . Nahanahã Tupana'ga rekoi g̃apyteri pe a'ero ore horame g̃a pyri , ei Paulo'ga imombe'upava g̃a pe .
43008046	Sin	Manamo po ti pe hepiukari jirekote'varuhua naerũ ? Ndapehepiukari tuhẽ po ti pe jirekote'varuhue'yma g̃waramo , ei ga . Marã naerũ ? Ji a'itituhẽva'ea mombe'urame pe me maraname pe ndajireroviarihu naerũ ? ei ga g̃a pe .
58010017	Grace	Aerẽ i'ei : “ ‘ Nahenonha'javi po ti ji avuirama g̃andekote'varuhua g̃apyryve'yma reheve ikwahapava'jave'yma nehẽ , ’ ei Tupana'ga , ” e'i Tupana'ga ra'uva .
46001005	Grace	Pe jikoty'aro g̃waramo Jesus Cristo'ga pavẽi Tupana'ga imombyryhetepavi pe me a . Ga okwahavuka pa pe me Jesus Cristo'ga mombe'ua . Pemombe'u kwaha hete pe Jesus Cristo'ga ojipe'g̃a pe no .
45015030	Recommendation	Nhiirũ , xajiko nhande nhandepojykaharete'ga rehe Jesus Cristo'ga rehe . Nhandejopy'a ja nhande no . A'ereki Tupana'ga ra'uva nhande mongoi nhandejopy'a ja . Nurã ji ehetei pe me a'ero : Ji ja ti penhi'ĩ hete Tupana'ga pe ji repyga .
43007020	Violence	A'ero he'yjuhuve'g̃a ei ga pe : — Anhag̃a nde pojykauhu nde mboheagwyryva Diabo'gapyriva'ea ! Nurã po nde ei poro , ei g̃a . Ma'g̃a nde juka potaruhu naerũ ? e'i tehe g̃a Jesus'ga pe . A'ereki g̃a ndokwahavi ve gwuvihava'g̃a nembijukapotara ga rehe .
45003025	Grace	Tupana'ga ombuhuruka Cristo'ga yvya koty teremano g̃a ndepyga javo . “ A'ero po ti nde imombori g̃andekote'varuhua g̃a hugwi g̃a jikogame nde rehe , ” ei ga Cristo'ga pe . Cristo'ga momanoukarame Tupana'ga ei : “ Tokwaha ti g̃a jipyryva . A'ereki ji g̃andekote'varuhua momboruka , ” ei Tupana'ga . A'ereki Cristo'ga manoa renonde Tupana'ga imbogwavetei aherekote'varuhua onhimbaekwahive'yma a'ea rehe .
43018018	Description	Pevo g̃a ami tata rembeyvyri ikwava'ẽhara'g̃a nduvihavuhu'gareheve'g̃a guardas'g̃a pavẽi . A'ereki iroyxag̃ahi ypytunimo . Nurã g̃a imondygi tatapynha xajipe'e javo . Pevo g̃a ami tata pyri a'ero . Igwete Pedro'ga hoi o'ama ojipe'eavo g̃a pyri .
49006011	Recommendation	Soldados'g̃a nduvihava'ga omongiuka itaheteva'ea nhaporemo metal apopyra soldados'g̃a pe tonhia'ngu ti g̃a javo . “ A'ero ojipe'g̃a ndurame g̃a movahiamo ti g̃a popoakaro g̃a pe nehẽ , ” ei ga . “ Ndokutugi ti g̃a g̃a nehẽ g̃a itaheteva'ea mongiro g̃waramo , ” ei ga . Peko ti soldados'g̃a ja penhia'nguavo . Penhia'ngu ti ite'varuhua hugwi . Penhimbopopoakaheteuka ti Tupana'ga pe gapopoakahetea pyvõ nhaporemo a'ero . A'ero ti pe napenhimoandyandyjukari Diabo'ga pe ite'varuhuve'ga pe nehẽ .
43013037	Faith	— Jesus , maranuhũrame tegwete jihohava nde pyri naerũ ? ei Pedro'ga ga pe . Po ti nhimanoa jihoag̃wamamo nde pyri nehẽ , a'ero po ti ji manoi nderepykavamo nehẽ , e'i tehe ga Jesus'ga pe .
50004007	Faith	A'ero po ti Tupana'ga inog̃atuhetei pepy'a . Yvyakotyva'ero nhande nhimomby'ai a'ea rehe marã po ga inog̃atuhetei nhandepy'a javo . Inog̃aturame po ti ndokotehei pepy'a a'ero . A'ereki pe pejikoty'a Jesus Cristo'ga pavẽi .
59003009	Faith	Marã naerũ ? Tupana'ga oapo yvyakotyve'g̃a ojavijitehe . Nhanekũa pyvõ nhande timbohete ga nhanderuvete'ga nhandepojykaharete'ga . Nhanekũa pyvõ jitehe nhande timbote'varuhu reki yvyakotyve'g̃a pe Tupana'ga'jave'g̃a pe .
46005010	Sin	Ji nda'ei g̃a pe — kiroki g̃a ndojikogi Jesus'ga rehe . Nanongara'g̃a ko ndoakwahavihu . G̃a opotarahivuhu mbatera jipi . Omiomi g̃a ojipe'g̃a mbatera g̃a hugwi . Oko hete g̃a ha'angava rehe g̃wemimbohetehara rehe okoe'yma Tupana'ga rehe . Nanongara'g̃a pe rũi ji ei pe me : “ Tapejihe'ari ti g̃a ndehe . ” A'ereki yvya koty pejikoro g̃waramo pe pejihe'a tuhẽ g̃a ndehe jipi .
44026009	Sin	Igwete Paulo'ga ei no : — Jihi na jitehe a'e na'ẽ jiyvyteri pe : “ Amovahĩ po ji Nazarépeve'ga mombe'ua Jesus'ga mombe'ua imombiga hamo , ” a'e ji javo ikwehe novĩa , ei Paulo'ga .
61002014	Sin	Kunhangwera'g̃a ndepiagame g̃a g̃a potarahyahivuhui . Ndopigi g̃a hugwi g̃anemimbotaruhua . G̃a ombopogweuka okote'varuhua ojipe'g̃a pe — kiroki g̃a ndojikokatui Cristo'ga rehe . Pembo'ehara'g̃a ojipokwaha hete mbatera potaruhuavo jipi . A'ero po ti Tupana'ga g̃a mondoi hahyva'ea ruvihava pype nehẽ .
43010012	Description	Ji ko ojipe'ga ja rũi — kiroki ga e'i tehe ovelhas repiakatuhara'ga pe tahepia ti nerenymbava nde ve javo tehe , ei ga . G̃wenymbava rũi g̃waramo ga ndogwerekokatui reki ovelhas . Nurã ja'gwara'java'ea lobo rurame hehe ta'u javo , kiro ga pohipavi ovelhas hugwi a'ero onhana ogwovo , ei ga . A'ero lobo ruri ipyhyga ovelhas herogwovo ojive . Jara okwaki'o pa ojohugwiugwi , ei ga .
59001019	Recommendation	Nhiremiarõa , pekwaha ti pejikovo . Tapenhi'ig̃i na'ẽ ti ojipe'g̃a pe pejijupa . Pehendu katu na'ẽ ti g̃anemimombe'ua . Tapenhimboahivuhui ti ojipe'g̃a pe .
46009014	Recommendation	A'ea'java'ea pe nhandepojykaharete'ga e'i ore ve no : “ Kiroki g̃a omombe'u katu pyryva'ea jipi — g̃anenduhara'g̃a po omondo mbatera g̃a pe a'ea rehe hamo , ” ei ga .
43012046	Grace	Ajo ji yvya koty ikwehe tamomytu'ẽ ti g̃a pe javo , ei ga . Kiroki g̃a ojiko ji rehe a'ero — ypytunarupive'g̃a ja rũi po g̃a toko a'ero hamo , a'e ji . Tokwaha hete ti g̃a okokatuavo a'ero . A'ereki mytu'ẽ g̃a'akag̃i pe , ei Jesus'ga g̃a pe .
43005014	Description	Aerẽ Jesus'ga ga repiagi judeus'g̃a jatykahavuhua pype . Igwete ga ei ga pe : — Ji rendu ti , ei ga ga pe . Erepo'ag̃atu nde kiro , ei ga . Terekote'varuhua'javi ti a'ero , ei ga . Po ti nde nderepohiri ejikote'varuhua hugwi , a'ero po ti koji'i tehe nde mbatera rahya hepiagi nehẽ , ei Jesus'ga ga pe .
46016014	Recommendation	Pearõarõ ti ojipe'g̃a pejikojikovo jipi .
43014015	Recommendation	— Ji arõheterame po ti pe hendukatui nhinhi'ig̃a nehẽ , ei Jesus'ga g̃a pe .
58012025	Recommendation	Pehendu katu ti ! Peko hete ti Tupana'ga nhi'ig̃a rehe hendukatuavo . Ymyahũ Tupana'ga imombe'uukari onhi'ig̃a yvyakotyva'ea pe Moisésva'ea pe . Nurã ahe imombe'umbe'ui ganhi'ig̃a ymyahũva'ea pe . Ymyahũva'ea nohendukatupotari reki Tupana'ga nhi'ig̃a . Ahe hendupotare'ymame Tupana'ga nhimonha'ngai ymyahũva'ea rehe . Noka'nhymi ahe hahyva'ea hugwi a'ero . Ag̃wamo yvaga hugwi Tupana'ga nhi'ig̃i nhande ve . Nurã po ti nhande kaitu niaka'nhymi hahyva'ea hugwi nehẽ nhanderekoa'jave'ymame ganhi'ig̃a rupi nehẽ .
48004008	Sin	Ymya Tupana'ga kwahave'ymame pe Tupana'gareheva'ea rũi ikwehe . A'ea rupi po pe ndapepiro'yi ha'angava hugwi penemimbohetehara hugwi .
44003026	Grace	Pe pyri na'ẽ Tupana'ga Jesus'ga mbuhurukari a'ero ga mongovo omoirũharamo tamombyry ti g̃a pe javo , ei ga . “ Tamombyry ti g̃a pe g̃a mbopohiruka pa g̃andekote'varuhua hugwi , ” ei Tupana'ga pe ndepyga , ei Pedro'ga imombe'gwovo g̃a pe .
44010039	Violence	— Orohepia pa ore Jesus'ga reaporog̃ita Jerusalém me Israelpeve'g̃a gwyri pe nhaporemo . Igwete ore imombe'ui orerembiepiagagwera no , ei ga . Ojuka reki g̃a Jesus'ga kutuga ga mo'ama yva rehe .
46001010	Recommendation	Nhiirũ , kiro ji ehetei pe me Jesus Cristo'ga repyga . Pembojo'jajo'ja ti penhi'ig̃a ojohupe . Tapejogwayvayvari ti . Pejihe'a katu ti ojogwehe imbojo'jajo'java pejeaporog̃ita .
51001021	Sin	Pehe Colossospeva'ero ymya'ĩ peko te'varuhu heikwehe . A'ero napehendupotari Tupana'ga nhi'ig̃a ga arõe'yma pejikoty'are'yma ga pavẽi . Korogwe reki Tupana'ga pendeaporog̃ita rerojijyi hendukatuuka pe me onhi'ig̃a gara'yra'ga manoro g̃waramo . Nahã ga pendeaporog̃ita mohig̃atui ojirekokatuuka pe me . A'ero ga ei pe mombe'gwovo : “ Pyry hete g̃a . Oko katu g̃a . Nahenonha'javi ji g̃andekote'varuhua g̃a pe . A'ereki mbatera ndojara'javi g̃a ndehe . ” A'ea ga ei pe ndepiaga .
55002022	Recommendation	Hepia'ngi ite'varuhua ipyahuve'g̃a pe jipi . Terenhimohepia'ngiukari jupe a'ero . Eko katu hete ti . Ejiko hete ti Cristo Jesus'ga rehe ga arõheteavo . Earõ hete ti ojipe'g̃a ekokatuavo g̃a pe g̃a ndayvare'yma . Nahã ti ejirokwa pyryve'g̃a pavẽi — kiroki g̃a onhi'ĩ Tupana'ga pe nhandepojykaharete'ga pe nhande poko ti javo ga pe .
51003001	Faith	Tupana'ga ombogwera Cristo'ga gamanoa hugwi ga mbopyahuavo . Na jitehe pe pavẽi Cristo'ga jikoty'aro g̃waramo Tupana'ga pendeaporog̃ita mbopyahui . Pepota ti pyryva'ea yvagi pe Tupana'ga pyri a'ero . A'ereki pevo Cristo'ga oapy Tupana'ga pyri Tupana'ga johukoty rũi okovo nhanderuvihavuhuhetero .
66008007	Violence	Kiro ojipejive'ga ipyi trombeta seteve'g̃a nde'yja'ga . A'ero itatig̃uhũa'java'ea mombohava amana royxag̃ahiva'java'ea mombohava yvya koty tata mombohava pavẽi . A'ero ikyri itatig̃uhũa'java'ea tata pavẽi yvya koty . A'ea pavẽi aherekoa jihe'ari ohia yvya koty no . Yva he'yjuhu hete ranuhũ yvya koty . Trêsva'ea pyteri pe nanani ojipejiva'ea okai . Nahã a terça parte dos yva okai yvya no . Okai pa nhungwava no .
66011017	Faith	Kiro g̃a ei Tupana'ga pe : — Tupana , orepojykaharetea , ndepyry hete nde oreruvihavuhuhetero . Ndehe ndepopoaka g̃a hohe pa . Ag̃wamo nde ereko . Ymyahũ nde ereko hako . Ndepyry hete nde . A'ereki nde erepojyka yvyakotyve'g̃a gwyra toko ti a'ea jigwyra javo . Kiro po ti nde hepiakatupavi yvyakotyve'g̃a nehẽ , ei g̃a Tupana'ga pe .
43004010	Grace	A'ero Jesus'ga ei hẽa pe : — A'e ji nde ve : “ Embuhu ji ve ya . ” Emo nde ndajikwahavi , ei ga . Nde nderekwahavi Tupana'ga remimbuhutehea no , ei ga hẽa pe . Po nde ikwahavi hamo a'ero po nde ei ji ve embuhu ji ve akoja javo hamo , ei ga . A'ero po ji imondoi yhya ahemongohara nde ve hamo , ei ga hẽa pe .
51003004	Grace	Cristo'ga pavẽi nhandejikoty'aro g̃waramo nhande reaporog̃itapyahuro nhandekovo . Aerẽ po ti Cristo'ga ukwahavamo ua'java nehẽ . A'ero ti pe ukwahavamo ga pavẽi gakatukatua rerekovo nehẽ .
43020031	Faith	Kia ki a'e te ji akwatija taperovia hete ti Jesus'ga rekohava javoji . A'ero po ti pe ei : “ Ga ko Cristoramo oko Tupana'ga remimbuhurukaramo . Ga ko Tupana'ga ra'yramo tuhẽ , ” pe'e po ti pe ga pe . Akwatija ji pe me tapendeaporog̃ita pyahu ti no pejikogame Jesus'ga rehe . A'ero po ti pe ndekoi avuirama yvagi pe Tupana'ga pyri nehẽ .
62004006	Faith	Nhande ki a'e te xako Tupana'gareheva'ero . Kiroki g̃a okwaha hete Tupana'ga — g̃a nhanenhi'ig̃a rendukatui a'ero . G̃a henduvame nhanenhi'ig̃a nhande ikwahavi Tupana'ga ra'uva rekoa g̃a pavẽi a'ero . A'itituhẽve'ga ra'uva oko g̃a pavẽi , xa'e nhande . Kiroki g̃a ndokoi Tupana'ga rehe — g̃a nohendukatui nhanenhi'ig̃a . G̃a henduve'ymame nhanenhi'ig̃a nhande ikwahavi Diabo'ga rekoa g̃a pavẽi . I'mbeheteve'ga oko g̃a pavẽi , xa'e nhande a'ero .
65001012	Description	Jesus'gareheva'ero pe pehopeho i'gwovo ojopyri . A'ea rupirupi pe ei : “ Xajapyakaa'ja ti Jesus'ga manoagwera rehe kiro , ” pe'ji pe . Ite'varuhu hete a'ero pembo'eatyvive'g̃a hoi i'gwovo pe pyri . A'ereki g̃a o'ua'u ojihe jate okovo . G̃a ko amana rovapitymbyguhua ja no — kiroki nombuhuri amana . A'ereki yvytua gweroho imongyre'yma . A'ero po nhande ei jupe : “ Hovapitymbyguhu tehe a . Ndokyri . ” A'ea ja ko pembo'eatyvive'g̃a ndekoi . E'ie'iteheuhu g̃a . Emo g̃a nomombyryvi ojipe'g̃a pe . Pembo'eatyvive'g̃a ko yva javijitehe no i'ae'ỹva'ea . “ I'a kiro i'ahava rupi , ” xa'e nhande jupe novĩa . Emo ndi'ai reki . A'ea javijitehe ko pembo'eatyvive'g̃a . “ Omombe'u katu g̃a kiro mbatera , ” xa'e nhande g̃a pe novĩa . Emo g̃a nomombe'ukatui reki . Yva ndi'ai . A'ero po nhande hekyi jypya reheve imomboa . Omano hete reki yva a'ero . Pembo'eatyvive'g̃a ko omanova'ea javijitehe a'ero . A'ereki tegwete g̃andekokatua . A'ero po ti Tupana'ga g̃a mombori hahyva'ea ruvihava pype nehẽ .
44005015	Description	Ahemonhimomby'ava'ea repiaga pevove'g̃a g̃a nderuri itetirũave'g̃a . Igwete g̃a g̃a nog̃i pea rupi g̃akupeupava rehe . “ G̃a ndekorame vehevi Pedro'g̃a ag̃i pe jate ga kwavame , opi po ti g̃atetiruã g̃a hugwi nehẽ , ” ei g̃a .
49006016	Faith	Soldados'g̃a omombo ta'akwa'ria hendyva'ea g̃a ndehe g̃a movahĩrame tombote'varuhu ti okirame g̃a pype javo . Ojipe'g̃a soldados'g̃a g̃a movahĩrame opyhy opo pe itaheteva'ea o'ara piahava ta'akwara mombihava tokiyme ti nhande pype javo g̃a imomborame hehe . Peko pe soldados'g̃a ja o'ara piahava pyhyhara'g̃a ja pejikoheterame Tupana'ga rehe Diabo'ga mombihara'ga rehe . A'ereki ite'varuhuve'ga Diabo'ga pe mbote'varuhu pota toki hete ti nhinhi'ig̃a g̃ayvyteri pe g̃a mongote'varuhuavo javo . Pejikoheterame Tupana'ga rehe Tupana'ga omombiguka Diabo'ga popoakara pe me .
51003023	Recommendation	Peporavykyrame ti pejirokwa jipi peporavykykatupota pejikokatuavo pejoryjoryvamo . Penhi'ig̃ame ti pejirokwa jipi pejikokatuavo pejoryvamo . Pejikoa rupi nhaporemo ti pejirokwa jipi . Pe'ji ti pejiyvyteri pe : “ Nhandeporavykykaturame nhandepojykahara'g̃a pe g̃a pokoga , Cristo'ga pe tuhẽ nhande xaporavyky katu ga pokoga , ” pe'ji ti .
58012016	Recommendation	Pejirokwa ti ikwahavuka pejohupe . Mara'ngu po okote'varuhuve'g̃a pembyteripeve'g̃a ojirekouka g̃wembireko'g̃arũive'g̃a pe ? Mara'ngu po g̃a ojipe'g̃a nembireko'g̃a nderekovo ? Po nava'ea rehe g̃a ndekote'varuhui , a'ero penhi'ĩ ti g̃a pe g̃a mbopohiruka g̃andekote'varuhua hugwi . Pejirokwa ti ikwahavuka pejohupe . Mara'ngu po ndapyryvive'ga pembyteripeve'ga ipotaheteavo yvyakotyva'ea ? Ga po ndokoi yvagipeva'ea rehe Esaúva'ea ja . Ymyahũ Esaúva'ea ko ojihuvypyva'ea hako . Okoe'yma yvagipeva'ea rehe ahe ei oirũva'ea pe Jacóva'ea pe hako : “ Embuhu ji ve imboapygipyra um prato de comida ta'u ti . Ji ko ojihuvypyva'ero g̃waramo nhanderuva'ga imondohetei ji ve nehẽ . Aerẽ garemimondoa po ti ji imondoi nde ve nehẽ ikwepyga imbuhuragwera ji ve nehẽ . A'ero po ti nde rekoi ojihuvypyva'ea ja . A'ero po ti nhanderuva'ga ei Tupana'ga pe nehẽ : ‘ Emombyry ti Jacó'ga pe , ’ e po ti ga nehẽ . Nahã po ti ga ei nde mombe'gwovo Tupana'ga pe jira'yrypy'ga ja ko Jacó'ga javo , ” ei ahe . A'ea Esaúva'ea ei jugweiheteavo g̃waramo okoe'yma yvagipeva'ea rehe opo'ria remimombyryva rehe . A'ero Jacóva'ea omondo g̃wemimboapygipyra Esaúva'ea pe .
43018040	Sin	— Ga rũi tuhẽ ! ei g̃a ohapukaita . Teremohemukari tuhẽ akoja'ga ! ei g̃a . Barrabás'ga ti emohemuka , ei g̃a Pilatos'ga pe . Barrabás'ga ko governo movahĩve'ga okote'varuhuve'ga .
55003004	Sin	Okwava'ẽ po ti g̃a ojipe'g̃a hajiheve'g̃a po pe nehẽ tojigwarai ti g̃a g̃a ndehe javo . Ndojapyakakatui po ti g̃a onhimbaekwahiva ipotarahivuhuavo onhimimbotarimova'ea jate nehẽ . Onhi'ĩ tehe po ti g̃a nehẽ g̃a hohe pa ko ji huvihavamo javo . Onhimbohory pota hete po ti g̃a nehẽ . Emo po ti g̃a ndopotari Tupana'ga mbohoryva nehẽ .
50002009	Grace	Cristo'ga nhimongotehero g̃waramo Tupana'ga ga mongoi huvihavuhuhetero jara'g̃a hohe pa .
61001016	Description	Ore noromombe'ui pe me morog̃itatehea aheremimbojihuva'ea ore Jesus Cristo'ga rura'jahava mombe'urame pe me ikwehe . “ Ura'ja po ti nhandepojykaharete'ga opopoakara pyvõ , ” oro'e ore pe me . A'ereki ore orohepia tuhẽ garuvihavuhuhetea ikwehe .
61003016	Sin	Nahã Paulo'ga imombe'ui jipi nanongara jitehe imombe'gwovo ikwatijarukarame . Jararamo Paulo'ga remimombe'ua onhimi nhande ve . Igwete ojipe'g̃a — kiroki g̃a ndojikokatui Cristo'ga rehe ikwahave'yma — Paulo'ga remimombe'ua atyvi g̃a imombe'ui . Na jitehe g̃a imombe'ui jara Tupana'ga rembikwatijarukaraatyviva'ea . A'ero po ti g̃a nhimondoukari hahyva'ea ruvihava pype nehẽ .
44014014	Description	Ikwahavame Paulo'g̃a ndovy'ahetei okovo . Nurã g̃a imbotararagi opira tapenog̃i yvagipeve'g̃a ore rehe javo g̃a pe . Igwete g̃a nhani g̃apyteri pe o'eahyahiva g̃a pe .
45015008	Faith	Kiro ji ei pe me : Cristo'ga uhu yvya koty imombyryva judeus'g̃a pe raikwehe . A'ereki Tupana'ga e'i judeus'g̃a namonhava'ea pe hako : “ Tamondo ti Cristo'ga pe pyri tomombyry ti ga pe me javo , ” ei Tupana'ga hako . Nurã Cristo'ga ruri a'ero tanhi'ĩpo'ru ti Tupana'ga javo . Igwete ga ei : “ A'ero po ti g̃a ei nehẽ : ‘ Tupana'ga nopiriani g̃wembi'ea jipi , ’ e po ti g̃a nehẽ , ” ei Cristo'ga raikwehe .
59001026	Sin	Po pe ei : “ Ambohete hete ji Tupana'ga jipi . ” Pe'ete'varuhurame ojipe'g̃a pe pe nhimoandyandyi a'ero . A'ereki pe'ete'varuhua ipige'ymame pe Tupana'ga mbohetetehei pejikovo . A'ereki ndapyryvi Tupana'ga pe ahe'ete'varuhua ojipe'g̃a pe . Ga ndopotari nanongara'g̃a nemimbohetea .
43015020	Recommendation	Pekwahava'ja ti nhinhi'ig̃agwera pejive . A'ereki ji a'e pe me oji'i : Okoteheve'g̃a ko huvihava'ga hohe rũi , a'e ko ji pe me oji'i , ei ga . Na jitehe ko pe ji hohe rũi . Ojipe'g̃a ombohahy ji ve oji'i . Nurã po ti nanongara'g̃a imbohahyi pe me na jitehe nehẽ no , ei Jesus'ga g̃a pe . Ojipe'g̃a ki a'e te nhinhi'ig̃a rendu katu . Nurã po ti nanongara'g̃a penhi'ig̃a rendukatui na jitehe nehẽ no , ei ga .
43008031	Faith	Igwete Jesus'ga ei judeus'g̃a pe — kiroki g̃a ojiko ga rehe : — Po ti pe ndekoi nhinhi'ig̃a rupi jipi jireheva'ea tuhẽ po ti pe ndekoi nehẽ , ei ga .
44007011	Description	— Aerẽ Egito pe ipapavi aheremitymagwera . Canaãmeva'ea gwyri pe opa pa aheremitymagwera no , ei ahe . Tiruahũ hete ahe ve a'ero . Ndogwerekoa'javi mbatera nhaneramonhava'ea pe Canaã me a'ero , ei Estêvãova'ea .
63001004	Faith	“ Peko ti a'itituhẽva'ea rupi Cristo'ga mombe'ua rupi , ” ei Tupana'ga nhande ve . Nurã ji roryhetero pendeheve'g̃a ndepiaga ikwehe . A'ereki g̃a oko a'itituhẽva'ea rupi Cristo'ga mombe'ua rupi .
54005008	Faith	Kiroki ga ndoporakari gwe'yja'g̃a g̃wongapypeve'g̃a kaitu g̃a mbatere'ymame — gaha ndokoa'javi Jesus'ga mombe'ua rupi . Koji'i ga oko te'varuhu Jesus'gareheve'g̃arũive'g̃a hohe . A'ereki Jesus'gareheve'g̃arũive'g̃a vehevi oporaka gwe'yja'g̃a g̃wongapypeve'g̃a no .
58010022	Faith	Nurã ti xanhi'ĩ Tupana'ga pe ga mboheteavo . Tiandereaporog̃ita katu ti xako ti Tupana'ga reaporog̃ita rehe jate nhanenhi'ig̃ame ga pe . Xajiko hete tuhẽ ti ga rehe tianerendu ti ga javo . Ymyahũ ikwava'ẽhara'g̃a gwypygwypyi mbatepyryva jukapyra rekoa g̃a ndehe timombyry g̃a javo . Ikwava'ẽhara'g̃a g̃a hei yhya pyvõ no timombyry g̃a javo . Na jitehe ojijukaukaro g̃waramo gwekoa reka'voguka Cristo'ga imombori nhanderekote'varuhua nhande hugwi imombyryva nhandereaporog̃ita inog̃atuavo nhandepy'a . Nurã nhande piro'yro avuirama nhanderekote'varuhua hugwi . Nahã ti nhandekokatuavo xanhi'ĩ Tupana'ga pe .
48001023	Description	Ji mombe'ua reki g̃a g̃wendu . Ojipe'g̃a po e'i g̃a pe : “ Kiroki ga ombohahy nhande ve ikwehe — kiro ga jirojijyi reki , ” e po g̃a ji mombe'gwovo . “ Ymya ga nhande moka'nhypotari okovo . Omombi pota ga nhandejikoga Jesus'ga rehe novĩa . Emo ag̃wamo ga Jesus'ga mombe'ukatui reki pejiko ti ga rehe javo , ” e po g̃a .
44027034	Recommendation	Nurã ji ehetei pe me : Pe'u ti mo tapepytujiko tuhẽ ti . Napemanoi po ti pe nehẽ , a'e ji pe me , ei Paulo'ga g̃a pe .
66002003	Faith	— Penhimomirana pe pejikovo nhinhi'ig̃a rupi . Pejikoga g̃waramo ji rehe pe peporavyky pene'õe'yma .
56002002	Recommendation	Embo'e ti akwaimbae'g̃aymyana . Taheaporog̃ita katu ti g̃a tapotaruhuyme ti ji mbatera javo . Tonhimog̃atyrõ ti g̃a . Tonhimbovyvy ti g̃a okokatuavo g̃waramo . Tojiko hete ti g̃a Tupana'ga rehe okovo ganhi'ig̃a rupi . Toarõ hete ti g̃a ojipe'g̃a . Tonhimomirana hete ti g̃a Tupana'ga nhi'ig̃a rupi okovo . A'ea rehe nhaporemo ti embo'e akwaimbae'g̃aymyana .
44017030	Recommendation	Ymya g̃a erame a'ea Tupana'ga pe ga imbogwavetena'ẽi g̃anhi'g̃a . A'ereki a'ea rupi g̃a ndokwahavi ve . Emo ga nombogwavukara'javi g̃andekote'varuhua kiro , ei ga . Kirog̃we ga ehetei yvyakotyve'g̃a pe g̃agwyri pe nhaporemo : “ Perojijyi pejeaporog̃ita pejipohia pejikote'varuhua hugwi , ” ei Tupana'ga g̃a pe , ei ga .
43019025	Description	Kiro Jesus'ga o'yembora repiagi . Pevo ahe ami Jesus'ga kutuhava pyri . Jesus'ga yembora irũhẽa pevo o'ã ahe pyri no Mariahẽa no — kiroki hẽa Clopas'ga rembirekohẽa . Maria Madalenahẽa pevo o'ã g̃a pyri no .
66019013	Description	Omongi ga tapy'ynhapira imondevipyra aherekoa pype . Garera ko Tupana'ga nhi'ig̃a .
46008009	Recommendation	A'e reki ji pe me a'ero : Tapemongote'varuhui ti g̃a . Pehe pe'e : “ Nanhimbote'varuhui ji i'upavame mbatera , ” pe'e pe . Emo ojipe'g̃a ndokwahavi ve a'ea . A'ero po g̃a ei : “ Cristo'gareheva'ero nhande nhimbote'varuhui nhande jupavame mbatera , ” e po g̃a . Tapemongote'varuhui ti g̃a a'ero i'gwovouka g̃a pe .
44013034	Grace	— Jesus'ga mbogwerava pe Tupana'ga ei no . Gamanoa'jave'yma pe ga ei no , ei ga . Igwete Tupana'ga ei : “ Amombyry po ti ji pe me nehẽ , ” ei ga . “ Pyryheteva'ea ji amombe'u Davi'ga pe hako a'itituhẽva'ea . A'ea po ti imombyryvag̃wama pe me nehẽ , ” ei Tupana'ga Jesus'ga pe , ei ga .
43014020	Faith	Ji kweravirẽ po ti pe ikwahavi jijikoty'ara jiruva'ga pavẽi , ei ga . Pejikoty'a po ti pe ji pavẽi nehẽ no . Ji po ti ajikoty'a pe pavẽi nehẽ no . Pekwaha po ti pe nhandejikoty'ara onhopavẽi a'ero nehẽ , ei ga g̃a pe .
62002003	Faith	Tupana'ga nhi'ig̃a hendukaturo g̃waramo nhande ei : Tikwaha tuhẽ nhande Tupana'ga .
43008024	Sin	Nurã ji ei pe me ko : “ Pemano po ti pe imomborukare'ymame pejikote'varuhua nehẽ , ” ei ga g̃a pe . Na tuhẽ , ei ga . Ji ko Tupanamo ako . Po ti pe ndaperoviari a'ea nehẽ , a'ero po ti pe manoi pejikote'varuhuro g̃waramo nehẽ , ei Jesus'ga g̃a pe .
66017006	Sin	Kiro hẽa repiaga ji ikwahavi heagwyry hẽa javo . Heagwyry hete hẽa . A'ereki hẽa horyory ranuhũ hete Tupana'ga remimo'ẽhara'g̃a manoa rehe . G̃ajikoga g̃waramo Jesus'ga rehe hẽa g̃a jukaukari . A'ereki g̃a ndopohiri Jesus'ga hugwi . Hẽa repiagame ji nhimomby'ahetei tuhẽ .
58012017	Description	Pekwaha pe Esaúva'ea mombe'ua . Aerẽ Esaúva'ea ipotara'javi opo'ria remimombyryva novĩa . A'ereki ahepo'ria omombyryvipe Jacóva'ea pe javo . Ojehe'o ranuhũ Esaúva'ea novĩa eja'yrypyva'ero g̃waramo ji ve ti emombyry javo opo'ria pe . Ahã Esaúva'ea nhi'ig̃agwera rerojijyihava — akoja ahenhi'ig̃agwera Jacóva'ea pe .
43007012	Description	Igwete he'yive'g̃a nhonhi'ig̃ayvayvari Jesus'ga rehe . Jara'g̃a ei : — Pyry hete ga . Jara'g̃a etehei ga pe : — Ga iporomoandyandyjuhu , ei g̃a o'eavo tehe ga pe .
44011021	Faith	Tupana'ga g̃a moirũ g̃a nderekovo . A'ero Antioquiapeve'g̃a hendukatui g̃anhi'ig̃a . Igwete he'yjuhuve'g̃a jikogi opojykaharete'ga rehe Jesus'ga rehe onhimongyavo .
52002004	Faith	Ymya Tupana'ga ei oyvyteri pe kako : “ Paulo'g̃a ko ahembojikohara'g̃a ojihe upa . Pyry ko Paulo'g̃a imombe'ui nhinhi'ig̃a Cristo'ga mombe'gwovo nehẽ , ” ei Tupana'ga . Nurã ore imombe'ui ganhi'ig̃a . Torombohory ti ojipe'g̃a javo rũi ore imombe'ui ganhi'ig̃a . A'ea ore imombe'ui Tupana'ga ti torombohory javo . A'ereki gaha okwaha hete orereaporog̃ita .
46015057	Grace	Emo Tupana'ga ombuhuruka avo Jesus Cristo'ga nhandepojykaharete'ga . Igwete ga manoi nhande repyga nhande mbopiro'yavo nhanderekote'varuhua hugwi . Timbohete ti Tupana'ga a'ero ndepyry hete nde Jesus'ga mbuhuruka javo .
54005005	Faith	Kiroki hẽa tehe oko herekoe'yma oporakahava — po hẽa jikohetei Tupana'ga rehe hamo ji poko ti javo ga pe jipi . Ypytunimo arimo po hẽa nhi'ig̃i ga pe ojihe ojipe'g̃a ndehe no ore poko javo hamo . Nanongarahẽa ti Jesus'gareheve'g̃a topoko jipi .
43016024	Grace	Jireheva'ero pe napeporanduvi ve ga hugwi . Peporandurandu ti kiro . A'ero po ti Tupana'ga pe nhi'ĩpo'rui nehẽ , ei ga . A'ero po ti pe ndoryndoryhetero pejikovo nehẽ , ei Jesus'ga g̃a pe .
46007021	Recommendation	Tupana'ga pemo'ẽrame ojive po pe poravykytehei ojipe'ga pe pejipiro'yangave'yma penhimboporavykyve'ga hugwi . Tapevy'aruhui ti a'ea rehe . Nandejate ti peko a'ero pejiporavykyavo ga pe . A'erorame tehe ga pe mbopiro'ypotarame ojihugwi , pejirokwa ti a'ero pejigwovo ga hugwi .
65001019	Sin	Nanongara'g̃a pe mbojipe'ape'a ojohugwi jipi . G̃wemimbotarimo g̃a ndekoi . Tupana'ga ra'uva ndokoi g̃a pyri .
48001006	Sin	Ji mo'ma hete g̃a pe mombe'urame ji ve ikwehe . A'ereki kotihĩ pe pepohi ga hugwi — kiroki ga pe mo'ẽ ojive Cristo'ga remimombyryva rupi . Pepohiruhu reki pe Tupana'ga hugwi kiro ojipe'g̃a nemimombe'ua rupi pejikovo . A'ereki g̃a e'i pe me : “ Pyryva'ea ore oromombe'u , ” e'i tehe g̃a pe me .
58012014	Recommendation	Penhoarõ hete ti inog̃atuavo pejipy'a . Pearõ hete ti ojipe'g̃a nhaporemo inog̃atuavo g̃apy'a . Peko pyry ti pejikovo Tupana'ga nhi'ig̃a rupi . Nduvi po ti g̃a Tupana'ga pyri nehẽ — kiroki g̃a ndokopyryvi .
43021006	Description	— Pemombo ti pejovai pytera koty , ei ga . A'ero po ti pe imbo'ari nehẽ , ei ga g̃a pe . A'ero g̃a imombori ojovai pytera koty . Kiro g̃a nombo'ava'javi pira mboahava yharuhua pype a'ero . Tegwete g̃a pe . A'ereki ipohyi hete g̃a pe pirare'yjuhua rerekovo g̃waramo .
46007019	Recommendation	Na g̃a ndekoi jate ojikytiukare'ymame . Na jitehe na g̃a ndekoi jate ojikytiukarame . A'ereki nanongara rehe rũi Tupana'ga oko . G̃a onhi'ĩpo'rurame a'ea rehe Tupana'ga rekoi .
45012008	Recommendation	Po Tupana'ga nhande mbokarakatuuka g̃a mbohoryvuka , timbohory po ti nhande g̃a a'ero hamo . Po Tupana'ga nhande mbokarakatuuka imoma'eamo mbatera ojipe'g̃a pe , tima'eg̃atu po ti nhande g̃a pe a'ero hamo tipoko ti g̃a javo . Po Tupana'ga nhande mbokarakatuuka nhande mongovouka g̃anduvihavamo , timondomondo katu po ti nhande g̃a a'ero hamo . Po Tupana'ga nhande mbokarakatuuka g̃a porogwetygauka , tiporogwety po ti nhande g̃a nhanderoryroryvamo a'ero hamo .
44019002	Faith	Doze ko g̃a . Igwete Paulo'ga ei g̃a pe : — Pe jikogypyrame Jesus Cristo'ga rehe Tupana'ga ra'uva uhu pe pyri raikwehe ? ei ga g̃a pe . — Ndorokwahavi a'ea , ei g̃a . Norohendunhog̃wenondei ore Tupana'ga ra'uva mombe'ua , ei g̃a ga pe . — Manongara rehe g̃a pe mobatizai a'ero naerũ ? ei ga g̃a pe . — João Batistava'ea remimombe'ua rehe g̃a ore mobatizai ikwehe , ei g̃a . Igwete Paulo'ga ei g̃a pe : — João Batistava'ea g̃a mobatizai g̃a pohirame okote'varuhua hugwi , ei ga . Igwete ahe Jesus Cristo'ga mombe'ui israelitas'g̃a pe jipi , ei ga . “ Pejiko ti ga rehe — kiroki ga u pe pyri ji py'rovo Jesus Cristo'ga , ” ei João Batistava'ea g̃a pe , ei ga g̃a pe . A'ea Paulo'ga ei g̃a pe pejiko jitehe ti Jesus'ga rehe javo . A'ea renduvame g̃a nhimobatizaukari opojykaharete'gareheva'ero Jesus Cristo'gareheva'ero . Paulo'ga pokopokogame g̃a ndehe Tupana'ga ra'uva uhu g̃a pyri g̃a nderekokatuavo . A'ero hajihe g̃anhi'ig̃a aherembikwahave'ỹva'ea . Tupana'ga nhi'ig̃a g̃a omombe'u no .
53003014	Recommendation	Po g̃a mo nohendupotari orerembikwatijara ojive , penhimombaragwaha ti g̃a ndehe . A'ero ti g̃a ndehe tapejihe'ari tipoyjayjaryme ti g̃a . A'ero po ti g̃a herojijyi ojeaporog̃ita nehẽ .
46015050	Sin	Nhiirũ , amombe'u katu ji pe me . Yvyakotyve'g̃a nda'oa nhande herekorame po ti nhande ndiahoi yvagi pe nehẽ — perope Tupana'ga oko huvihavuhuhetero . Ijuva'ea ndokoag̃wami ijuge'ỹva'ero .
43006027	Recommendation	Tape'ag̃atarahivuhui po pe mbatera rehe hamo tiugweugwei nhande javo . Nanongara mbatera opa pa jipi . Tamombe'u katu ti pe me , ei Jesus'ga g̃a pe . A'ea rehe po pe ag̃atarahivamo hamo — kiroki a'ea ahe mboheaporog̃ita pyahu avuirama ahe mongoag̃wama — a'ea rehe po pe ag̃atarahivamo hamo a'ea tipota hete javo , ei ga . Pejikogame ji rehe po ti ji pe mboheaporog̃itapyahui pe mongovo Tupana'ga pyri a'ero nehẽ . A'ereki Tupana'ga jiruva'ga ji mbopopoaka ahemonhimomby'ava'ea japovouka ji ve , ei ga . Nahã ga hepiukari pe me jihi Jesus'ga mondouka pe pyri javo pe me , ei Jesus'ga g̃a pe .
59004003	Sin	Pe poranduvame ga nomondoi reki pe me . A'ereki pejiveuhu pe pepota penhiporanduvame . Penhimimbotarimova'ea rehe pe pepo'ru potaruhu .
49005020	Faith	Pe'ji ti Tupana'ga pe : “ Apĩ , ndepyry hete nde imbuhua ore ve . Ore roryroryvamo neremimbuhupava rehe . Ehendu ti orenhi'ig̃a nde ve . A'ereki ore repyga Jesus Cristo'ga omano orepojykaharete'ga . ” A'ea ti pe'ji Tupana'ga pe jipi .
48003006	Faith	Ehepia re ko Abraãova'ea no . Tupana'ga rembikwatijarukara omombe'u ahe . Gwerovia hete ko ahe Tupana'ga nhi'ig̃a ojikoga ga rehe hako . A'ero Tupana'ga ei : “ Pyry hete Abraão'ga a . A'ereki ga ojiko hete ji rehe , ” ei Tupana'ga .
66021023	Grace	Ndatekwava'javi kwara rendya rehe cidade pe . Ndatekwava'javi jahya rendya rehe cidade pe no . A'ereki Tupana'ga hendy'jandy'ja imbokojahupava . Cordeiro'jave'ga ko cidade ryapehavamo .
45008009	Faith	Oro pe , po Tupana'ga ra'uva jikoty'ari pe pavẽi , a'ero po pe ndapekoi penhimimbotarimova'ea rehe jipi . Tupana'ga ra'uva remimbotarimova'ea rehe po pe ndekoi jipi . Cristo'ga ra'uva jikoty'are'ymame g̃a pavẽi po g̃a Cristo'gareheve'g̃a rũi .
45011023	Faith	Judeus'g̃a jikoge'ymbigame po ti Tupana'ga g̃a mongoa'javi ojiheva'ero imombyryva'java g̃a pe nehẽ no . A'ereki a'ea nonhimimi Tupana'ga pe .
66014005	Description	Ni'mbeangavi Tupana'gareheve'g̃a . Nurã ndojari g̃a ndehe Tupana'ga rovai pyteri pe aheruvihavuhuhete'ga rovai pyteri pe .
44024014	Faith	— Emo ji a'e kiro nde ve nhinhimombe'gwovo : Oreramonhava'ea javijitehe ji jikogi Tupana'ga rehe . Ajiko ji ga rehe Jesus'ga nhi'ig̃a rupi — Tupana'ga nhi'ig̃aatyviva'ea , ei g̃a jupe , ei ga . Arovia pa reki ji Moisésva'ea remimbo'eagwera Tupana'ga nhi'ig̃a mombe'uharava'ea nhi'ig̃agwera no .
45013008	Recommendation	Nahã po pe peko hamo : Pemondo pa ti ikwepykava ojipe'g̃a pe te'iyme ti g̃a pe me a'ero : “ Napembuhurihu pe ore ve . ” Nahã po pe peko hamo no : Peko katu hete ti pejogwehe pejogwerekokatuavo avuirama . Kiroki g̃a oko ojipe'g̃a ndehe — g̃a ko g̃wendu katu Moisésva'ea remimbo'eagwera .
66016009	Sin	Kwara yvyakotyve'g̃a mbokaihetei a'ero . Hahy hete g̃a pe a'ero . A'ea nhaporemo karugwara Tupana'ga imondomondoukari g̃a pe . Ga karugwara mondoukaro g̃waramo g̃a ete'varuhuhetei Tupana'ga pe ga mbotegweteavo . Ndogwerojijyi reki g̃a ojeaporog̃ita okokatue'yma ga mbohetee'yma .
66021012	Description	Hehanhuhũ cidade rokairungava . Yvovouhu no hokairungava . A'ereki paivouhu hokairungava pukuhua oho yvate . Cidade gwereko portas . Doze ko cidade herekoi portas . Portas pyri g̃a nag̃anani opyta dozeve'g̃a Tupana'gapyrive'g̃a . Portas nanani gwereko aherakykwepohara'g̃a ndera ojihe . Israelva'ea ra'yrava'ea rakykwepohara'g̃a ndera ko ahera'yrava'ea rera . Doze ko g̃andera a'ero .
48003013	Grace	Ore ko judeusramo novĩa . Emo tegwete reki ore ve Moisésva'ea nhi'ĩpo'rupava . Ore ahe nhi'ĩpo'rupave'ymame Tupana'ga ei ore ve a'ero : “ Peko te'varuhu pe pejikovo . A'ero po ti pe manoi pejigwovo hahyva'ea ruvihava pype nehẽ , ” ei ga . Emo Cristo'ga ore mbopiro'yi garembi'ea hugwi . A'ereki ga orete'varuhua rereko ore repyga omanorame yva rehe . Tupana'ga e'i ga pe : “ Ndete'varuhu nde kiro , ” ei ga Cristo'ga pe . A'ereki ikwatijara omombe'u nanongara'g̃a . “ Kiroki g̃a g̃a g̃a mo'ami yva rehe g̃a jukavo — Tupana'ga e'i nhog̃wenonde g̃a pe ite'varuhu hete , ” e'i ikwatijara imombe'gwovo .
48001013	Sin	Omombe'u pa g̃a pe me jirekoagwera raikwehe . Ajikwaku hete ji jire'yja'g̃a javijitehe judeus'g̃a javijitehe ikwehe . Ambohahy hete ji Tupana'ga remimo'ẽhara'g̃a pe Jesus Cristo'gareheve'g̃a pe . “ Tamoka'nhymba ti g̃a , ” a'e ji g̃a pe novĩa .
66020002	Description	Kiro ga tejuhua'javuhuva'ea pyhygi . Tejuhua'javuhuva'ea ko mboja'jave'ga ymyahũve'ga . Mboja'jave'ga rera ko Diabo ite'varuhuva'ea ruvihavuhu'ga anhag̃a ruvihavuhu'ga . Mboja'jave'ga rera ko Satanás no . Tupana'gapyrive'ga opyhy tejuhua'javuhuva'ea ikwa itanhuramuhũa pyvõ tohoyme ti tejuhua'javuhuva'ea mil anos rupi javo .
44008009	Description	Igwete Filipe'ga Jesus Cristo'ga mombe'umbe'ui g̃a pe . — Tupana'ga ombuhuruka ga yvya koty nhande pyri , ei ga . Pejikogame ga rehe po ti Tupana'ga pe mongoi ojiheva'ero nehẽ , ei Filipe'ga g̃a pe . Igwete g̃a heroviari ganhi'ig̃a ojikoga Jesus'ga rehe akwaimbae'g̃a kunhangwera'g̃a no . A'ero ga g̃a mobatizai yhya pyvõ Jesus Cristo'gareheva'ero g̃a ndekoro g̃waramo . A'ea rupi Tupana'ga ra'uva nduri ve g̃a pyri g̃a nderekovo . Kiro ipajive'ga na jitehe heroviari Filipe'ga nhi'ig̃a no Simão'ga . Igwete ga nhimobatizaukari Filipe'ga pe . Ymya Simão'ga omonhimomby'a Samariapeve'g̃a opajia pyvõ jipopoaka hete ji javo novĩa . A'ea rupi g̃a hopavi Simão'ga nhi'ig̃a rupi a'ero huvihava'g̃a okoteheve'g̃a pavẽi . E'i tehe g̃a ga pe : “ Agwa'ga ko ipopoakaheteve'ga Tupanamo , ” e'i tehe g̃a ga pe . A'ea rupi g̃a hopavi Simão'ga nhi'ig̃a rupi . Ombokwara'ara'a ga g̃a monhimomby'avo opajiro g̃waramo . Emo kiro hendukaturame Filipe'ga nhi'ig̃a g̃a gwerovia hete ga onhimobatizauka . Simão'ga g̃a javijitehe gwerovia no . Igwete ga nhimobatizaukari Filipe'ga pe . A'ero ga rekoi Filipe'ga pavẽi jipi onhimomby'avo hepiaga Filipe'ga japojaporame ahemonhimomby'ava'ea . Aerẽ ojipe'g̃a Samariapeve'g̃a mombe'ui Jerusalém me . — Samariapeve'g̃a g̃wendu katu kiro Tupana'ga nhi'ig̃a Jesus'ga mombe'ua , ei g̃a g̃a pe . Jesus'ga moirũhara'g̃a ikwahavame kiro g̃a ei Pedro'ga pe a'ero : — Heregwovo kiro Samaria pe g̃a ndepiaga a'ero . João'ga ti toho nde rupi no , ei g̃a ga pe . — Kwa . Oroho ti a'ero nehẽ , ei Pedro'g̃a g̃a pe . A'ero g̃a jogwerohoi Samaria pe Jesus'gareheve'g̃a pyri . G̃a ndepiagame Pedro'g̃a nhi'ig̃i Tupana'ga pe : — Embuhu kiro eja'uva g̃a pyri g̃a nderekokatuavo . A'ereki nduri ve , ei g̃a Tupana'ga pe .
50003010	Faith	Ajikoty'a pota ji Cristo'ga pavẽi takwaha tuhẽ ti ga jitekovo ga pavẽi . A'ero po ti ji ikwahavi gapopoakara rerekovo nehẽ . A'ereki Cristo'ga ipopoaka hete okwerava omanoa hugwi . Takwaha gapopoakara a'ero . Ajikoty'a pota ti Cristo'ga pavẽi hahya rerekovo no — kiroki hahya Cristo'ga okwaha . A'ero po ti ji rekoi Cristo'ga ja ga manorame . A'ereki omanorame ga e'i : “ Tamombi ti g̃andekote'varuhua . ” Igwaigwavete ji tamombi jirekote'varuhua a'ero .
54005022	Recommendation	Terena'ẽi ti ojipe'g̃a pe peporavyky ti Tupana'ga pe kiro javo . Ekwaha katu na'ẽ ti g̃andeaporog̃ita . G̃a pyryvame ti epoko g̃a'akag̃a rehe peporavyky ti kiro Tupana'ga pe javo . Terejihe'ari ti ite'varuhuve'g̃a ndehe g̃andekote'varuhua mbopogwee'yma . Ejirokwa ti ekokatua rehe , a'e ji nde ve .
56002003	Recommendation	Na jitehe ti embo'e kunhangwerymyana'g̃a . Toko katu ti g̃a no hendukatuavo Tupana'ga nhi'ig̃a . Tombotegweteteheyme ti g̃a ojipe'g̃a . Tougwejyme ti g̃a ahemboheagwyryva'ea vinho . Tombo'e ti g̃a pyryva'ea rehe timog̃ita ti kunhangwerapyahuve'g̃a a'ea rehe javo . Tomonhimbovyvyruka ti g̃a ipyahuve'g̃a . Te'i ti g̃a g̃a pe : “ Pearõ hete ti penhimbireko'g̃a . Pearõ hete ti peja'yra'g̃a . ” A'ea ti g̃a te'i ipyahuve'g̃a pe .
46007038	Recommendation	Nahã a'ero . Kiroki ga hembireko kunhangwerahẽa pavẽi — pyry tuhẽ ga hẽa rerekoi a'ero . Kiroki ga nahembirekoi kunhangwerahẽa pavẽi — koji'i pyry reki garekoa a'ero .
59001022	Recommendation	Pehendu katu ti Jesus'ga mombe'ua jipi . Tapehendutehei ti a'ea . Henduteherame po pe penhimoandyandyi .
43007001	Violence	Aerẽ Jesus'ga hoi imbojoapiapiavo cidades repirepiaga Galiléiapeve'g̃a gwyri pe . Ga ndohopotari Judéiapeve'g̃a gwyri pe . A'ereki pevove'g̃a nduvihava'g̃a e'i tijuka ga javo .
46001030	Grace	Tupana'ga pe mbojikoty'aruka Jesus Cristo'ga pavẽi . A'ero Cristo'ga okwahavuka nhande ve Tupana'ga reaporog̃ita . Cristo'ga nhande mombyry no Tupana'ga rerekokatuavouka nhande ve . Cristo'ga nhande mongo Tupana'gareheva'ero . Cristo'ga nhande mbopiro'yi nhanderekote'varuhua hugwi no . Nahã nhande rekoi Tupana'ga nhanembojikoty'arukaro g̃waramo Jesus Cristo'ga pavẽi .
43013005	Description	Igwete ga heka'vogi yhya nhaembeva pype g̃wemimbo'ehara'g̃a pya iheiheita imomikamikag̃a tapy'ynhapira pyvõ oku'arupiva'ea pyvõ .
44022004	Violence	A'ea rupi ji jigwarajuhui Jesus'ga nhi'ig̃arupive'g̃a ndehe g̃a jukauka ikwehe . Akwaakwaruka ji g̃a mondovouka cadeia pype g̃a mongiuka akwaimbae'g̃a kunhangwera'g̃a no , ei ga .
43007043	Description	Nahã g̃a nhonhi'ig̃ayvayvari Jesus'ga rehe upa .
60005002	Recommendation	A'e hete ji pe me aherepiakatuhara pe : Tupana'ga pe mo'emo'ẽ tohepia katu ti g̃a jireheve'g̃a javo . Ojatyka g̃a Tupana'ga mboheteavo pe pavẽi jipi . Pehepia katu ti g̃a a'ero . Ovelhas repiakatuhara'g̃a gwereko katu ovelhas jipi . Na jitehe ti pereko katu Tupana'gareheve'g̃a ndepiakatuavo . Pepota tuhẽ ti g̃a ndepiakatuavo pejikovo Tupana'ga remimbotarimova'ea rehe . Itambere'ia potaruhuavo g̃waramo rũi ti pehepia katu g̃a . Pehepia katu ti g̃apokopotara g̃waramo .
46015056	Sin	Nhanemanoa ombohahy nhande ve nhande rekote'varuhuro g̃waramo . Nhanderekote'varuhua ipopoaka nhande rehe nhande ikwahava g̃waramo Moisésva'ea remimbo'eagwera . A'ereki a'ea e'i nhande ve : “ Kiroki g̃a oko te'varuhu — g̃a po ti omano ogwovo hahyva'ea ruvihava pype nehẽ , ” e'i aheremimbo'eagwera .
59005004	Sin	Pehendu g̃anahenahema — kiroki g̃a omopẽ pekoapora pe me jipi . A'ereki pe napemondoi ikwepykava g̃a pe g̃a moandyandyita . Tupana'ga okwaha reki a'ea ipopoakaheteve'ga . Ga g̃wendu tuhẽ g̃anahenahema . A'ereki pe napemondoi g̃a pe itambere'ia g̃a poravykypavirẽ .
60002001	Recommendation	Onhi'ig̃a pyvõ Tupana'ga pe mongoi gwa'yramo . Pepohi ti pejikote'varuhua hugwi nhaporemo a'ero . Tape'mbea'javi ti no . Tapenhi'ig̃atutehei g̃a pe timoandyandyi g̃a javo . Tapenhimyrõi ti ojipe'g̃a ndehe . Tapembotegwetei ti g̃a no .
46007039	Recommendation	Hembirekovehẽa po nahembirekoa'javi ojipe'ga pavẽi hamo hẽarembireko'ga manoe'ymame hamo . Ahe manorame hẽa piro'yro ahe hugwi . A'ero po pyry hẽa rembirekoro ojipe'ga pavẽi g̃wemimbotarimo . Jesus Cristo'gareheve'ga jate po hẽa gwereko hamo .
55002018	Sin	Okoa'jave'yma Tupana'ga nhi'ig̃a rehe , a'eaatyviva'ea g̃a ei memei o'mbero : “ Tupana'ga ombogweravipe Jesus'gareheve'g̃a . Nombogwerava'javi po ti ga ahe nehẽ . ” A'ea g̃a ei o'mbero Jesus'gareheve'g̃a pe . Nahã g̃a imbovambovatehei tuhẽ mo Jesus'gareheve'g̃a py'a a'ero .
48005006	Faith	Ore jikoty'aro g̃waramo Jesus Cristo'ga pavẽi Tupana'ga ei : “ Pyry hete g̃a jikogi ga rehe . ” Ga nde'i pyry ore jikytiukaro g̃waramo . Pyry ga nde'i ore jikytiukare'yma g̃waramo . Ore jikoga g̃waramo Cristo'ga rehe Tupana'ga e'i pyry . Ore ojipe'g̃a arõheterame jukwaha reki orejikoga ga rehe .
58005009	Grace	Nahã hahyrame ga pe hahya ga mbojipokwahavi Tupana'ga nhi'ig̃a rehe ga monhimomiranambava . Nurã ga rekoi yvyakotyve'g̃a nderohoharamo yvagi pe . Kiroki g̃a oko ganhi'ig̃a rupi — g̃a hugwi nhaporemo ga omombo g̃andekote'varuhua g̃a mombyryva . Aerẽ po ti ga g̃a nderohoi yvagi pe g̃a mombytavo avuirama Tupana'ga pyri nehẽ .
46016001	Recommendation	Ta'e ti kiro pe me itambere'ia mono'ono'og̃a pe — akoja po ti nhande timondo Cristo'gareheve'g̃a pe imbatere'ỹve'g̃a pe Judéiapeve'g̃a gwyri pe . A'e ji Cristo'gareheve'g̃a pe Galáciapeve'g̃a gwyri pe itambere'ia rehe ikwehe . Nahã ti peko javo ji ei g̃a pe . Kiro ji ei jitehe pe me no : Nhirembi'ea rupi po ti peko no hamo .
49005022	Recommendation	Kunhano peko ti penhimbireko'g̃a nhi'ig̃a rehe pejikoty'aro g̃waramo Cristo'ga pavẽi nhandepojykaharete'ga pavẽi .
43008012	Faith	Aerẽ Jesus'ga nhi'ig̃a'javi he'yive'g̃a pe : — Arimo ko nhande hepiakatui mbatera ikwahavag̃wama . A'ereki mytu'ẽ nhande ve , ei ga . Na jitehe ji amomytu'ẽ yvyakotyve'g̃a pe . A'ereki ji akwahavuka Tupana'ga g̃a pe , ei Jesus'ga g̃a pe . Kiroki g̃a ojiko ji rehe ji nhi'ĩpo'ruavo — g̃a po ti nde'ia'javi : “ Ndakwahavi ji Tupana'ga , ” ei ga . Okwaha tuhẽ po ti g̃a Tupana'ga gweaporog̃itapyahuro nehẽ , ei ga g̃a pe .
65001017	Recommendation	Nhiirũ , pejapyaka ti Jesus Cristo'ga moirũhara'g̃a nhi'ig̃agwera rehe . A'ereki g̃a omombe'u nhog̃wenonde pembo'eatyvive'g̃a ikwehe .
44017025	Grace	Ga gwereko pa mbatera ojive . Nurã ga ndojikogi yvyakotyve'g̃a ndehe ji poko javo g̃a pe . Gaha ko omongouka pa ahe . Igwete ga imbuhumbuhurukari mbatera g̃a pe nhaporemo , ei Paulo'ga g̃a pe .
62005009	Faith	Tirovia ko nhande yvyakotyve'g̃a nhi'ig̃a jipi . Tupana'ga nhi'ig̃a kaitu po nhande heroviari hamo . A'ereki ganhi'ig̃a johe huvihavuhu . A'ereki Tupana'ga hete onhi'ĩ . Tupana'ga gwa'yra'ga kwahavukari nhande ve .
45013014	Faith	Penhimongo ti Jesus Cristo'ga ja ga pavẽi pejikovo . Tapembopogwei ti pejeaporog̃itate'varuhua rehe penhimimbotarimova'ea rehe .
58011030	Description	Ymyahũ ojikoga g̃waramo Tupana'ga rehe israelitasva'ea hoahoi cidade atimatimana Jericó atimatimana ogwyrarũiva'ea . Sete dias israelitasva'ea hoi nhatimatimana . Nurã cidade rokairungava Jericó rokairungava i'ari ahe ve ahe jikoga g̃waramo Tupana'ga rehe .
44019011	Grace	Igwete Tupana'ga japoukahetei Paulo'ga pe ahemonhimomby'aheteva'ea .
43008034	Sin	Igwete Jesus'ga ei g̃a pe : — Tamombe'u katu tuhẽ pe me , ei ga . Kiroki g̃a oko te'varuhu jipi — g̃a ndipiro'yi tuhẽ okote'varuhua hugwi . G̃andekote'varuhua ipopoaka hete g̃a ndehe a'ero , ei ga g̃a pe .
62004011	Faith	Nhiirũ , Tupana'ga nhande arõ hete . Nurã po nhande xanhoarõarõ a'ero hamo .
44002028	Grace	“ Nde erekwahavuka ji ve jihoag̃wama ejipyri , ” ei ga . “ Ejikoty'aro g̃waramo ji pavẽi ko nde ji mbohoryhetei nehẽ , ” ei ga Tupana'ga pe , ei ga . Nahã ko Daviva'ea omombe'u Jesus'ga nhi'ig̃ag̃wama ikwatija hako , ei Pedro'ga imombe'gwovo gwe'yja'g̃a pe .
54004013	Recommendation	Jirakykweri ti emonhi'ĩ Tupana'ga rembikwatijarukara g̃andovaki jipi tohendu ti Jesus'gareheve'g̃a javo . Emombe'u katu ti g̃a pe nahanahã e'i Tupana'ga nhi'ig̃a javo . Embo'e katu ti g̃a hehe .
47004008	Description	Tupana'ga arõe'ỹve'g̃a ombuhu hahyparavuhuva'ea ore ve jipi tomombe'uyme ti g̃a Cristo'ga javo novĩa . Emo g̃a nomombigi oreremimombe'ua . A'ereki ore Cristo'ga mombe'u jitehe . Oroko tehe ore jipi marã po ti nhande rekoi javo novĩa . Emo Tupana'ga ore poko jipi nahã ti pe ndekoi javo .
44002013	Description	Igwete ojipe'g̃a Jesus'gareheve'g̃a nderekomemumemui . — Agwa'g̃a ko heagwyry vinho i'gwoi'gwovo , e'i tehe g̃a g̃a pe .
66021018	Description	Cidade rokairungava ko itakatua apopyra jaspe apopyra . Cidade ko ouropyryva nhaporemo japopyra — kiroki ouro nomombaraviva'ea . Nurã ouro oko vidro ja — kiroki vidro nomombaraviva'ea . Nurã ji hepiagi ouro yvytera pype .
66015006	Description	Seteve'g̃a Tupana'gapyrive'g̃a hemi jugwi — kiroki g̃a omondo g̃werĩ karugwara yvyakotyve'g̃a pe . Omongi g̃a tapy'ynhapitig̃ahivuhuva'ea linho apopyra ndiky'ai'i'iva'ea . Omongi g̃a oku'ayvira imondovo opoti'a rupi . Ouro apopyra ko g̃aku'ayvira .
45012014	Recommendation	Pearõe'ỹve'g̃a imbohahyrame pe me penhi'ĩ ti Tupana'ga pe tomombyry ti ga g̃a pe javo . Na tuhẽ ti pemombyryvuka g̃a pe g̃a imbohahyrame pe me . Tape'euhui ti Tupana'ga pe tombote'varuhu ti ga g̃a pe javo . Tape'euhui ti a'ea ga pe g̃a ndehe .
66001015	Description	Gapya rendy'jahetero metal ja bronze ja g̃a metal mbukumbukuheterame fornalha pype tata pype toroapo ti metalkatuva'ea javo . Na jitehe gapya rendy'jahetero . Onhi'ig̃ahyahivuhu ga typojuhetea pyambua ja hete .
43017026	Grace	Akwahavuka ji g̃a pe ndereaporog̃ita . Koji'i po ti ji ikwahavukari a'ea g̃a pe nehẽ no toarõ hete ti g̃a ojipe'g̃a javo , ei ga . A'ereki nde ji arõ hete . Na jitehe po ti g̃a ojipe'g̃a arõhetei a'ero nehẽ . Akwahavuka po ti ji g̃a pe ndereaporog̃ita tajikoty'a ti ji g̃a pavẽi nehẽ no , ei Jesus'ga ga pe .
45008032	Grace	Tupana'ga nhande repyga nokate'ymi gwa'yra'ga rehe . A'ereki ga nde'i gwa'yra'ga pe : “ Terehoi ti emanomo g̃a ndepyga , ” nde'i ga . Ga gwa'yra'ga mbuhuruka tuhẽ reki yvya koty tomano ti ga g̃a ndepypava javo . Gwa'yra'ga ga ombuhuruka nhande pyri raikwehe . Ombuhu pa po ti ga pyryva'ea nhande ve a'ero nehẽ .
65001018	Sin	Igwete g̃a ei pe me : “ Aerẽ Cristo'ga rura'java renonde po ti g̃a ndekoi pe pyri nehẽ . Igwete po ti g̃a pe nderekomemui nehẽ , ” ei Jesus'ga moirũhara'g̃a . “ G̃wemimbotaruhua rupi po ti g̃a ndekote'varuhui nehẽ , ” ei g̃a pembo'eatyvive'g̃a mombe'gwovo ikwehe .
45011018	Recommendation	Judeus'g̃a jikoge'ymame ga rehe Tupana'ga pohiri g̃a hugwi . Emo judeus'g̃arũiva'ero tapenhimboheteuhui ti a'ea rehe . Tape'jiuhui ti : “ G̃a hohe'i tehe ko ore pyryvamo . Nurã Tupana'ga opohi g̃a hugwi imombyryva ore ve . ” Tape'jiuhui ti a'ea . A'ereki judeus'g̃a nemboypya rehe Tupana'ga omombyry pe me . Ndia'ei nhande : Hakã rehe ko pyry yva rapoa pe , ndia'ei nhande . A'ereki yva rapoa rehe ko pyry hakã pe . Na jitehe judeus'g̃a nemboypya rehe ko pyry pe me . A'ereki Tupana'ga omombyry pe me pe g̃anemboypya javijitehero g̃waramo . A'ereki ahe ypy gwereko Tupana'ga nhi'ig̃a imombe'gwovo pe me . Tape'ea'javuhui ti a'ero : “ Ore rehe Tupana'ga omombyry judeus'g̃a pe . ”
47001024	Faith	Ndoro'ei ore kiro pe me : Nahanahã tuhẽ ti pejiko . A'ea rũi ore ei pe me . A'ereki pe pejiko hete tuhẽ Tupana'ga rehe . Opopoko pota reki ore koji'i pe mbohoryoryva jipi .
43011001	Description	Ojipe'ga kiro itetirũa . Garera ko Lázaro . Cidade de Betânia pe ga ruvi g̃wendyra'g̃a pavẽi . G̃a ko Martahẽa Mariahẽa pavẽi . ( Mariahẽa ko akojahẽa — kiroki hẽa aerẽ omongy nhandya perfume nhandepojykaharete'ga pya rehe Jesus'ga pya rehe . A'ero hẽa imomikag̃i gapya o'ava pyvõ . ) Hẽakuvyra'ga Lázaro'ga kiro itetirũa .
52004008	Sin	A'ero g̃a — kiroki g̃a nohendupotari oreremimombe'ua — yvyakotyve'ga jate rũi g̃a nohendupotari . Tupana'ga g̃a nohendupotari . Gaha omondo gwa'uva pe pyri pyryva'ea pe pyri .
62004002	Faith	Tupana'ga ra'uva rekorame g̃a pavẽi po ti pe ikwahavi g̃anhi'ig̃a renduvame nehẽ . A'ereki g̃a e'i : “ Jesus Cristo'ga Tupana'ga remimbuhurukara'ga o'a yvyakotyva'ero raikwehe , ” ei g̃a . G̃a erame a'ea Tupana'ga ra'uva oko g̃a pavẽi .
65001008	Sin	Ahe javijitehe ko akoja'g̃a pembo'eatyvive'g̃a . Oayvahi ko g̃a mbatera okirame upa . “ A'ea rehe ore ikwahahetei , ” e'i tehe g̃a . A'ero g̃a nhimongote'varuhui ojogwerekote'varuhuavo . Nohendukatupotari g̃a huvihava'g̃a nhi'ig̃a . E'i te'varuhu g̃a yvagipeve'g̃a pe .
60003011	Recommendation	“ Topohi ti ga okote'varuhua hugwi okokatuavo . Tojirokwa hete ti ga okokatuavo ojipe'g̃a pe no .
51001023	Faith	Penhimomirana ti Cristo'ga mombe'ua reroviaheteavo a'ero pejikoga ga rehe jipi pejipopoakaramo . Taperoviari ti hajiheva'ea . Ymya'ĩ Cristo'ga mombe'ua renduvame pe jikogi ga rehe heikwehe . Nurã pe ikwahavi javo : “ Cristo'ga ti nhande rerohoi ojupi nhande mongovo Tupana'ga pyri avuirama nehẽ , ” pe'e pe herovia . Taperoviapigi ti a'ero ! Yvyakotyve'g̃a pe nhaporemo g̃a Cristo'ga mombe'ui Cristo'ga ti nhande mongoi Tupana'ga pyri nehẽ javo . Jihi amombe'u a'ea ojipe'g̃a pe no . A'ereki ymya Tupana'ga e'i ji ve : “ Eho ti Cristo'ga mombe'gwovo g̃a pe , ” ei ga ji ve .
43008059	Violence	A'ero g̃a ipyhygi ita tiapi ti ga javo . “ A'ereki ga onhimongo Tupanamo o'mbero , ” ei g̃a ojohupe . Kiro Jesus'ga nhimimi g̃a hugwi a'ero ogwovo judeus'g̃a jatykahavuhua rokara hugwi .
49004024	Recommendation	“ Xanhimboheaporog̃itapyahuukari ti Tupana'ga pe hendukatuavo ganhi'ig̃a . Nhandereaporog̃ita mbopyahurame ti Tupana'ga nhande mongo katu nhande mombyryva nhande mongovo oji'ja nehẽ , ” pe'e pe . “ Ga nhande mombyryvame ti nhande rekoi a'itituhẽva'ea rehe nehẽ . ” A'ea pe'e pe ikwahava pejikoga ga rehe gamombe'ua renduvame .
66014012	Faith	— Nurã ti Tupana'ga remimo'ẽhara'g̃a tonhimomirana ojikoheteavo Jesus'ga rehe Tupana'ga remimombe'uhetea rendukatuavo nehẽ , ei ga .
44013030	Description	Emo Tupana'ga ga mbogwera reki gamanoa hugwi , ei Paulo'ga g̃a pe .
43010011	Description	— Ji ko ovelhas repiakatuhara'ga'java'ea jipyryheteva'ea jitekovo , ei Jesus'ga javo g̃a pe . A'ereki ji ahepia katu jijiheve'g̃a . G̃andepykavamo po ti ji manoi nehẽ tomanoyme ti g̃a javoji , ei Jesus'ga g̃a pe .
49003002	Grace	Pekwaha po pe Tupana'ga eagwera ji ve . Ymya Tupana'ga ei ji ve : “ Eho eporavykyavo pyryva'ea mombe'gwovo Cristo'ga mombe'gwovo judeus'g̃arũive'g̃a pe . Tokwaha ti g̃a jipyryva ojive , ” ei Tupana'ga ji ve .
56003010	Recommendation	Ojipe'g̃a po ndokoi Tupana'ga nhi'ig̃a rupi okovo hajiheva'ea rehe peko ti nhinhi'ig̃a rupi javo . G̃ahã ombopohi pota ojipe'g̃a Tupana'ga hugwi . Embo'e ti g̃a Tupana'ga nhi'ig̃a rehe a'ero g̃a momoranduva toko katu ti g̃a okovo Tupana'ga nhi'ig̃a rupi jate javo . Po g̃a nohendukatui nenhi'ig̃a , a'ero po ti erea'ja g̃a pe hamo . Po g̃a ndopohiri ve hajiheva'ea hugwi , a'ero ti epohi g̃a hugwi .
43010019	Description	Kiro judeus'g̃a nduvihava'g̃a nhonhi'ig̃ayvara'javi Jesus'ga nhi'ig̃a renduva . Jara'g̃a e'i onhimongyavo :
43003033	Faith	Kiroki g̃a gwerovia ganhi'ig̃a — g̃a e'i a'ero : “ A'itituhẽva'ea tuhẽ Tupana'ga nhi'ig̃a , ” ei g̃a .
61003014	Recommendation	Nhiirũ , pe nanongara mboha'uva g̃waramo pejirokwa ti pejikokatua rehe . Cristo'ga ti tokwaha pendeaporog̃itapyryva nehẽ . Tu katu ti pepy'a ga rurame nehẽ no .
53003001	Faith	Kiro po ti ore imombe'upavi pe me oreirũa pe nehẽ . Oromombe'u pota ore pyryva'ea ojipe'g̃a pe tojiko ti g̃a Jesus Cristo'ga rehe . Pe'ji ti Tupana'ga pe ore repyga a'ero : “ Emoirũ ti Paulo'g̃a g̃a Jesus Cristo'ga mombe'urame ojipe'g̃a pe tomonhimoanhaanha ti g̃a orepojykaharete'ga mombe'ua imondovo . Kotihĩ po ti he'yjuhuve'g̃a henduvi gamombe'ua a'ero ojikoga ga rehe ga reroviaheteavo ore javijitehe nehẽ , ” pe'ji ga pe .
47004014	Faith	A'ereki ore orokwaha hete nhanembogweravag̃wama . Tupana'ga ombogwera nhandepojykaharete'ga Jesus'ga hako . Nhande jikoty'aro g̃waramo Jesus'ga pavẽi ti Tupana'ga nhande mbogweravi nehẽ no . A'ero ti ga ore mboukwahavi pe ndeheve nehẽ .
59005014	Recommendation	Po ojipe'ga tetirũaramo tombuhuruka ti ga ojipyri Jesus'gareheve'g̃a ndepiakatuhara'g̃a . A'ero po ti g̃a nhi'ig̃i Tupana'ga pe imongyavo ikava ga rehe . “ Emombi ti karugwara ga hugwi Jesus Cristo'ga remimbotarimo , ” e po ti g̃a Tupana'ga pe nehẽ .
44007023	Description	— Aerẽ he'yi kwara quarenta kwara Moisésva'ea rehe , ei ahe . Igwete ahe ei oyvyteri pe : “ Taho ti ji jire'yja'g̃a ndepiaga israelitas'g̃a ndepiaga , ” ei Moisésva'ea hako , ei ahe .
44023027	Violence	“ Kiro ti ji agwa'ga mombe'ui nde ve a'ero , ” ei ga . “ A'ereki judeus'g̃a opyhy ga raji'i . Gajukag̃werĩa rupi ji soldados'g̃a nderohoi ga pyhygauka g̃a hugwi oji'i . A'ereki g̃a e'i ji ve : ‘ Ga ko romanoramo oko ’ , ” ei ga ikwatija ga pe .
44019029	Description	Igwaigwavete g̃a nhimongyi ohapukapukaita cidade pe onhomomymomyina . Igwete g̃a Gaio'ga pyhygi . Aristarco'ga g̃a opyhy no . G̃a ko Paulo'garupive'g̃a Macedôniapeve'g̃a . Igwete g̃a g̃a pyhygi g̃a nderohoahyavo nhandaipe ongauhua pype — perope g̃a ojatykatyka jipi .
44003014	Sin	
44015009	Faith	Tupana'ga pe ore judeusramo ojo'jajo'ja judeus'g̃arũive'g̃a pavẽi , ei ga . Omombo ga nhanderekote'varuhua nhande hugwi ikwehe . Na jitehe g̃a hugwi ga imombori g̃andekote'varuhua g̃a jikogame Jesus'ga rehe , ei Pedro'ga g̃a pe .
46011028	Recommendation	Nurã ti pekwaha na'ẽ pejeaporog̃ita i'ua renonde . Pendeaporog̃ita pyryvame ti pe'u pão copopypeva'ea reheve herekokatuavo a'ero nehẽ .
46015058	Faith	Nhiirũ , ako hete ji pe ndehe . Pemondo ti pejipy'a mbotyva pejikoheteavo Cristo'ga rehe . Peporavyky katu hete ti ga pe ojipe'g̃a mbojikoguka ga rehe . A'ereki pejiporavykyrame garemimbotarimova'ea rehe pe ndapeporavykytehei pejikovo . Pekwaha pe a'ea .
46004016	Recommendation	Nurã ji ehetei pe me : Ji rupi ti peho pejikokatuavo .
46001021	Faith	Tupana'ga okwaha hete . A'ero ga ei : “ Gweaporog̃ita rupi rũi po ti yvyakotyve'g̃a ji kwahavi nehẽ , ” ei Tupana'ga g̃a mombe'gwovo . A'ero ga ei ore ve : “ Pemombe'umbe'u ti Cristo'ga manoagwera g̃a pe , ” ei ga . “ Kiroki g̃a gwerovia penemimombe'ua ojikoga Cristo'ga rehe — g̃ahã po ti ji aru yvagi pe jijipyri nehẽ , ” ei Tupana'ga ore ve . Ore imombe'urame Cristo'ga manoagwera ojipe'g̃a pe , a'ero g̃a etehei ore ve : “ Pemombe'u tehe pe a'ea ore ve , ” e'i tehe g̃a .
60003001	Recommendation	Nanongara pe ji ei kunhangwera'g̃a pe no hembirekove'g̃a pe . Pehendu katu ti penhimbireko'g̃a nhi'ig̃a g̃a erame pejive . Jararamo penembireko'g̃a ndokoi ve Tupana'ga nhi'ig̃a rehe Cristo'ga mombe'ua rehe . Pe hendukaturame penhimbireko'g̃a nhi'ig̃a po ti g̃a pendekokatua repiagi pendeaporog̃itakatua kwahava nehẽ . A'ero po ti g̃a jikogi Cristo'ga rehe nehẽ . Penhi'ig̃a g̃waramo rũi po ti g̃a jikogi nehẽ . Pendekokaturo g̃waramo po ti g̃a jikogi Cristo'ga rehe a'ero nehẽ .
47005020	Recommendation	Cristo'ga repykaramo ore rekoi . A'ereki Tupana'ga omombe'uuka ore ve . Ga e'i : “ Pe'ji ti g̃a pe : ‘ Pehendu katu ti ’ , ” ei ga . Cristo'ga repykaramo ore ehetei a'ero : Na Tupana'ga nhiarõukari pe me imbopyahuavouka pendeaporog̃ita .
44002024	Description	Emo Tupana'ga Jesus'ga mbogweravi gamanoa hugwi . A'ea ga imombigi gamanoa rahya ga hugwi . A'ereki tegwete Jesus'ga piro'ye'yma gamanoa hugwi , ei ga gwe'yja'g̃a pe .
59002007	Sin	Tupana'ga e'i Jesus'gareheve'g̃a pe me . Emo imbateve'g̃a e'i te'varuhu Jesus'ga pe ga renonhuhũavo . Jesus'ga ko pyry hete reki .
54003003	Description	Heagwyryve'g̃a ja rũi ti ga toko jugwejuhue'yma ahemboheagwyryva'ea vinho . Tonhimboahivyme ti ga ojipe'g̃a pe . Toko katu ti ga ojipe'g̃a pe g̃a ndayvare'yma onhyromo . Tokoyme ti ga ojipe'g̃a ja — kiroki g̃a itambere'ia pyhyga rehe jate gweaporog̃ita jipi .
43004014	Grace	Nhiremimondoa herekorame po ti g̃a ndiygweja'javi nehẽ . Nhiremimondoa po ti ikwahy hete g̃a ndehe nehẽ okookovo g̃ayvyteri pe nehẽ , ei ga . A'ea po ti g̃a mboheaporog̃itapyahui nehẽ , ei ga . A'ero po ti g̃a mongoi avuirama Tupana'ga pyri nehẽ no , ei Jesus'ga hẽa pe .
62002005	Faith	Nhanderekorame Tupana'ga nhi'ig̃a rupi nhande tiarõ hete reki Tupana'ga . A'ero nhande ei : Xajikoty'a nhande Tupana'ga pavẽi jipi .
66016013	Description	Kiro ji hepiagi trêsva'ea Diabo'gapyriva'ea anhag̃a . A'ea ko kururua ja . Tejuhua'javuhuva'ea jurua rupi ojipea hemi . Yhyapypeva'ea jurua rupi ojipea hemi . Tupana'ga nhi'ig̃aatyviva'ea mombe'uhara'ga jurua rupi ojipea hemi . Nahã ko trêsva'ea Diabo'gapyriva'ea .
59002008	Recommendation	Pyry pe hendukatui Tupana'ga nhi'ig̃a nhanderuvihavuhuhete'ga nhi'ig̃a . Nahã ga nhi'ig̃i ikwatijaruka hako . “ Penhiarõ hete pe . Na jitehe ti pearõ hete pejikotyve'g̃a ” , ei Tupana'ga hako .
47004005	Faith	Noronhimombe'ui ore . Jesus Cristo'ga ore oromombe'u ga ko nhandepojykaharete'ga javo . Jesus'gareheva'ero g̃waramo ore pe pokopokogi ga mombe'gwovo pe me .
46015033	Recommendation	Tapenhimoandyandyjukari ti g̃a pe . “ Tapekoi ti g̃a pavẽi jipi — kiroki g̃a heaporog̃ita te'varuhu . Pe ndekorame g̃a pavẽi po ti g̃a ndupi jitehe pendeaporog̃ita ihoi a'ero nehẽ , ” e'i ikwatijara .
58013020	Grace	Ovelhas repiakatuhara'g̃a gwereko katu g̃wenymbava upa . Na jitehe Jesus'ga nhande rerekokatui . Nurã nhande ei : Jesus'ga ko ojiheve'g̃a ndepiakatuharete'ga nhande repiakatuharete'ga . A'ereki ga omano nhande repyga . Jypya ga reaporog̃itaro tamano ti ji g̃a ndepyga nehẽ javo . A'ero aerẽ ga heka'vogukari gwekoa omanomo nhande repyga okovo Tupana'ga nhi'ĩpyahua rupi namominiva'ea rupi . Kirẽ Tupana'ga Jesus'ga mbogwerava'javi nhandepojykaharete'ga mbogwerava'javi . Tupana'ga ko nhandepy'a nog̃atuhara'ga .
50001027	Recommendation	Ji rendu katu ti a'ero . Peko katu ti Cristo'ga mombe'ua hendukatuavo . A'ero po ti g̃a ei pe mombe'gwovo nehẽ : “ Filipospeve'g̃a ojiko hete Cristo'ga rehe . Ojo'jajo'ja g̃andeaporog̃ita , ” e po ti g̃a nehẽ . “ Ojopokopoko pa g̃a Cristo'ga mombe'ukatuavo timbojiko ojipe'g̃a Cristo'ga rehe a'ero javo , ” e po ti g̃a pe mombe'gwovo nehẽ . A'ea ji tahendu g̃a pe mombe'urame jihorame pe pyri nehẽ . A'ea jitehe ji tahendu pe mombe'urame jihoe'ymame pe pyri nehẽ .
46006014	Grace	Tupana'ga ombogwera nhandepojykaharete'ga gamanoa hugwi ikwehe . Aerẽ po ti ga nhande mbogweravi jitehe nehẽ opopoakara pyvõ nehẽ no .
55001006	Recommendation	Akwaha ji ndejikoga Tupana'ga rehe . Nurã ji ei ikwahavukara'java nde ve : Ejirokwa hete ti eporavykyavo ga pe jipi . A'ereki ji pokogame neakag̃a rehe nhinhi'ig̃a Tupana'ga pe Tupana'ga ra'uva nde mbokarakatu eporavyky ti ji ve javo .
60004006	Grace	A'ereki Cristo'ga omombe'u pyryva'ea ahe ve — kiroki ahe yvyakotyva'ero omano Tupana'ga rembi'ea rupi okote'varuhuro g̃waramo . Cristo'ga omombe'u ahe ve toko ti g̃a gwa'uvamo Tupana'ga ja javo .
46007023	Recommendation	Tupana'ga omomanouka Cristo'ga pe ndepyga ikwehe tapojyka ti g̃a jijive javo . Peko ti garemimbotarimova'ea rehe a'ero . Tapekoi ti ojipe'g̃a nemimbotarimova'ea rehe a'ero okote'varuhuve'g̃a nemimbotarimova'ea rehe .
46010010	Recommendation	Ahere'yjuhua e'ie'i te'varuhu onhiroyrõyromo jipi hako . Nurã Tupana'ga ahe apitiukari ojipyrive'ga pe . Ahe ja rũi ti xako a'ero . Xa'ete'varuhuyme ti nhanenhiroyrõe'yma .
47002017	Faith	Kiroki g̃a pe Tupana'ga e'i reki g̃a mbopopoaka pemombe'u ti javo — g̃ahã po omombe'u Tupana'ga nhi'ig̃a Cristo'ga mombe'ua g̃a pe hamo . Emo he'yive'g̃a ojiroho tehe onhimonhi'ig̃a imombe'gwovo ojipe'g̃a pe . G̃a pe Tupana'ga nde'i . G̃a oho tehe . Kirẽ g̃a ei : “ Pembuhu ti itambere'ia ore ve kiro . A'ereki ore Tupana'ga nhi'ig̃a mombe'u pe me , ” ei g̃a g̃a pe . Ore ki a'e te g̃a ja rũi ore rekoi . Ore orepyry hete ojipe'g̃a moandyandyje'yma Tupana'ga nhi'ig̃a mombe'gwovo . A'ereki Tupana'ga e'i ore ve pemombe'u ti nhinhi'ig̃a javo . Nurã Cristo'gareheva'ero ore nhi'ig̃atui imombe'gwovo katu Tupana'ga rekorame ore rupi .
45015001	Recommendation	Nhandejikokaturame Cristo'ga rehe tipoko po nhande jara'g̃a hamo — kiroki g̃a ndokwahakatui ve ojikoga Cristo'ga rehe . Xakoyme ti nhande nhanderemimbotarimova'ea rehe jate nhanenhimbohoryva .
50002024	Faith	Jihi ti taho pe pyri nehẽ no . Tupana'ga ipotarame kotihĩ po ti ji hoi pe pyri a'ero nehẽ .
66007001	Description	Aerẽ ji hepiagi Tupana'gapyrive'g̃a amame yvya koty yvagipeve'g̃a . Quatro ko g̃a . Quatrove'g̃a ko nahã : Ojipe'ga ami tyapyra koty . Ojipe'ga ami nhimbya koty . Ojipe'ga ami kwara pora koty . Ojipe'ga ami kwara kia koty . Nahã quatrove'g̃a hepiakatupavi yvytua yvya koty . Quatro ko yvytua . G̃a nag̃anani ipyhygi yvytua topejupejuyme ti yvytua yvya koty javo . — Topejuyme ti yvytua yvya rehe ypiahua ruvihava rehe no yva rehe nehẽ no , ei g̃a .
60004003	Sin	Ymya pe ndekouhui penhimimbotarimova'ea rehe g̃a ja — kiroki g̃a ndojikogi Tupana'ga rehe . Kirupi pendekote'varuhua a'ero . Nahã ko pendekote'varuhuagwera raikwehe . Ndapeakwahavihu pe . Pepotaruhu pe . Peapouhu pe toryva i'gwoi'gwovo penhimboheagwyryva pejikote'varuhuavo . Peko hete pe ha'angava rehe penhimimbohetehara rehe pejikove'ỹ Tupana'ga rehe raikwehe . Ite'varuhu hete pe imbohetei a'ea .
66011005	Violence	Po ojipe'g̃a imondopotari hahya mokonha'g̃a pe , a'ero ti tata ihemi mokonha'g̃a jurua rupi nehẽ g̃a moka'nhyma g̃a jukavo nehẽ . Nahã ti g̃a tomano tata pype imondopotarame hahya mokonha'g̃a pe nehẽ .
44023005	Recommendation	Igwete Paulo'ga ei : — A'iti ga ikwava'ẽhara'g̃a nduvihavuhu'ga ? ei Paulo'ga . Ji ndakwahavi , ei ga . Ikwahavame po ji nda'ei poha ramo . A'ereki Tupana'ga omombe'u onhi'ig̃a ikwatijaruka . “ Tape'ete'varuhui pejuvihava'g̃a pe , ” ei Tupana'ga , ei ga .
66022015	Sin	— Ojipe'g̃a ki a'e te nduri ipype . Tokiyme ti g̃a ipype okote'varuhuheteve'g̃a , ipajive'g̃a , ndoakwahavive'g̃a — kiroki g̃a gwereko g̃wembireko'g̃arũive'g̃a , iporojukahara'g̃a , g̃anembiapopyra mboheteve'g̃a , i'mbeve'g̃a , ojipe'g̃a no — kiroki g̃a i'mbe pota jipi . Nanongara'g̃a nhaporemo ti ndoki tuhẽ cidade pype nehẽ , ei Jesus'ga .
66002014	Sin	— Pepyteripeve'g̃a pe mbo'e reki ite'varuhua rehe Balaãova'ea remimbo'ete'varuhua rehe . A'ea ji ndapotahetei , ei Jesus'ga . Jararamo pe g̃a nderoviari pejikovo g̃anhi'ig̃a rupi . — Ymyahũ Balaãova'ea ei Balaqueva'ea pe hako : “ Embo'e ti Israelva'ea rakykwepohara'g̃a ite'varuhuva'ea rehe . Ere ti g̃a pe a'ero to'u ti g̃a mbiara — kiroki a'ea g̃a omondo ha'angava rovai pyteri pe g̃anemimbohetehara pyteri pe . Togwereko ti g̃a g̃wembireko'g̃arũive'g̃a no . Nahã ti ere Israelva'ea rakykwepohara'g̃a pe . A'ero ti g̃a ndekote'varuhui okorame nenhi'ig̃a rupi . A'ero ti Tupana'ga pohiri g̃a hugwi nehẽ , ” ei Balaãova'ea Balaqueva'ea pe ymyahũ hako , ei Jesus'ga imombe'gwovo .
53001003	Faith	Pe me oreirũa pe ore ei : Toro'e tuhẽ Tupana'ga pe ndepyry hete nde javo ga pe . A'ereki ga pe mombyrymbyry . A'ero ore roryroryvamo ga rehe . Pyry ore ei na Tupana'ga pe pe mombe'gwovo jipi . A'ereki igwaigwavete pe pejiko hete ga rehe . Pe nhaporemo penhoaromba hete tuhẽ no .
46012002	Sin	Pekwaha pe pejikoagwera . Pe ndapejikogi Cristo'ga rehe ikwehe . Nurã g̃a pe mbopogwepogweuhui g̃wemimbotarimova'ea rupi imboheteuka pe me ha'angava Tupana'garũiva'ea okojirũiva'ea .
49005025	Recommendation	Cristo'ga oarõ hete ojiheve'g̃a omanomo g̃a ndepyga . Na jitehe ti akwaimba'eva'ero pearõ hete penhimbireko'g̃a nderekokatuavo .
45012017	Recommendation	Ojipe'ga imbote'varuhurame pe me tapembote'varuhui ti ga pe pejipyge'yma ga rehe . Ojipe'g̃a epavame : “ Nahanahã aherekokatua ” , nahã ti peko katu a'ero .
60005006	Recommendation	Tapenhimbohetei ti a'ero . Penhikwava'ẽ ti Tupana'ga pe ipopoakave'ga pe . Aerẽ po ti Tupana'ga ei a'ero nehẽ : “ Kirog̃we ji g̃a mbohetehetei a'ero , ” e po ti ga nehẽ .
44014017	Grace	Emo Tupana'ga gwepiuka gweaporog̃ita pe me . A'ereki ga ombuhu pyryva'ea pe me jipi , ei g̃a . Amana ga omongy pe me yvaga hugwi . Ombohoryory ga penemitymipyra i'ahava rupi , ei g̃a . Mbatera ga ombuhuruka pe me pe'u javo . A'ero ga pe mbohoryoryvi jipi , ei g̃a g̃a pe .
54003011	Recommendation	G̃a javijitehe ti kunhangwera'g̃a tonhimbovyvy . Te'ite'iuhuyme ti g̃a ojipe'g̃a pe . Taheaporog̃ita pyry ti g̃a . Tombojiko pa ti g̃a ojipe'g̃a ojihe jipi . Nahã ti kunhangwera'g̃a toko .
66002021	Sin	— A'ero ji ei hẽa pe ikwehe'i : Erojijyi ti ejeaporog̃ita epohia ejekote'varuhua hugwi . Terekoa'javi ti enhimbireko'garũive'g̃a no . Terembo'ea'javi ti ojipe'g̃a hehe . Terembopohirukara'javi g̃a ji hugwi , a'e ji hẽa pe novĩa ikwehe'i , ei Jesus'ga . — Hẽa nohendukatui nhinhi'ig̃a . Ndogwerojijyi hẽa ojeaporog̃ita opohire'yma okote'varuhua hugwi , ei Jesus'ga .
44012020	Description	Herodesva'ea omondomondouka mbatera ogwyra hugwi cidadespeve'g̃a pe jipi Tiropeve'g̃a pe Sidommeve'g̃a pe no . Aerẽ ahe nhimboahiahivi reki g̃a pe . Nurã g̃a ei ojohupe : — Timonhyrõ ti Herodes'ga kiro . Nhande ga monhyrõe'ymame po ti ga nombuhurukara'javi mbatera nhande ve nehẽ , ei g̃a ojohupe . Nurã g̃a jogwerohoi na'ẽ Herodesva'ea moirũhara'ga pyri Blasto'ga pyri onhi'ig̃atuavo ga pe tovavagahi ti ga nhande rehe javo . Aerẽ g̃a jogwerohoi Herodesva'ea pyri . — Xajogwereko katu ti , ei g̃a Herodesva'ea pe .
43008049	Sin	Igwete Jesus'ga ei g̃a pe : — Anhag̃a ndajipojykai tuhẽ , ei ga . Jihi ambohete jiruva'ga . Pe ki a'e te ji mbotegweteuhu , ei ga g̃a pe .
43006018	Description	Kiro yvyruhua ruri imotypepemuhuamo g̃a pe .
45008018	Faith	Ag̃wamo nhande ikwahavi hahya . Aerẽ po ti Tupana'ga ikwahavukari gwuvihavuhuhetea nhande ve nehẽ . A'ero ji ei : Hahy'i reki kiro nhande ve . Emo po ti pyry hete hete tuhẽ nhande ve nehẽ Tupana'ga ikwahavukarame gwuvihavuhuhetea nhande ve nehẽ .
62002012	Grace	Akwatija ji pe me jira'yra'java'ea pe . A'ereki Jesus Cristo'ga manoro g̃waramo Tupana'ga omombo pendekote'varuhua pe hugwi .
55001009	Grace	Gaha omomboruka nhanderekote'varuhua nhande hugwi nahã nhande pokoga . Ga nhande mo'emo'ẽ toko ti g̃a jireheva'ero javo . Nahã ga imombyryvi nhande ve . Nhanderekokatua rehe rũi ga imombyryvi . G̃wemimbotarimova'ea rehe jate ga imombyryvi ji g̃a poko pota javo . A'ereki ymyahũ yvya apoa renonde ga e'i ojiyvyteri pe : “ Aerẽ po ti ji imombyryvi g̃a pe nehẽ , ” ei ga hako .
43019006	Violence	Kiro ikwava'ẽhara'g̃a nduvihava'g̃a ga repiagi guardas'g̃a pavẽi . A'ero g̃a hapukajahivi javo : — Ejukauka ga ! ei g̃a . Embovyruka ga yva rehe ! Igwete Pilatos'ga ei g̃a pe : — Pe tuhẽ ti pembovy ga jukavo yva rehe , ei ga g̃a pe . Ji ki a'e te a'e pe me : Ga ndokote'varuhui'i'i , ei ga g̃a pe .
60001010	Grace	Pehoag̃wama rehe Tupana'ga nhi'ig̃a mombe'uharava'ea japyakahetei tikwaha hete javo hako . A'ero ahe imombe'unhog̃wenondei javo hako . “ Tupana'ga po ti omombyry g̃a pe nehẽ g̃a nderogwovo yvagi pe nehẽ , ” ei Tupana'ga nhi'ig̃a mombe'uharava'ea hako .
63001007	Sin	Iporomoandyandyive'g̃a ohooho javo ojipe'g̃a pe onhimongyavo . “ Jesus Cristo'ga Tupana'ga remimbuhurukara'ga ndo'ari yvyakotyva'ero raikwehe , ” e'i tehe g̃a g̃a pe jipi . Nanongara'g̃a ko Cristo'ga arõe'ỹheteve'ga ja iporomoandyandyive'ga ja .
44024005	Sin	— Agwa'ga ko oko te'varuhu hete Paulo'ga . Ohoohouhu ga g̃agwyri pe nhaporemo okovo judeus'g̃a ndayvayva g̃a momymomyina nhanderuvihava'g̃a movahĩvahiamo , e'i tehe ga . Ga ko nazarenos'g̃a nduvihavamo oko — kiroki g̃a oho Nazarépeva'ea nhi'ig̃a rupi Jesusva'ea nhi'ig̃a rupi .
54003016	Grace	Cristo Jesus'ga mombe'ua a'itituhẽva'ea ko huvihavuhu tuhẽ ahe monhimomby'aheteavo . A'ea jukwaha nhande ve nhaporemo . A'itituhẽva'ea ko aherembikwahavipyre'yma — kiroki a'ea Tupana'ga okwahavuka nhande ve kiro Cristo Jesus'ga mombe'ua nhanerembiroviara . Momi ko Cristo Jesus'ga mombe'ua a'itituhẽva'ea : Ga ko ojipiuka onhimongovo yvyakotyva'ero . “ Gareaporog̃ita ko pyry hete , ” e'i Tupana'ga ra'uva ga kwahaheteavo . Gaha Tupana'gapyrive'g̃a ga repia . Gaha gareheve'g̃a ga mombe'u judeus'g̃arũive'g̃a pe gentios'g̃a pe . Ga rehe yvyakotyve'g̃a pyteripeve'g̃a ojiko . Gaha Tupana'ga ga reroho yvagi pe ga mboheteavo pevo . A'ea ko Cristo Jesus'ga mombe'ua .
66016021	Violence	He'yjuhu itatig̃uhũa'java'ea amana royxag̃ahiva'java'ea okya yvaga hugwi yvyakotyve'g̃a ndehe . Tupana'ga pe g̃a ete'varuhuhetei ga mbotegweteavo okote'varuhuavo . A'ereki amana royxag̃ahiva'java'ea hahy ranuhũ g̃a pe . A'ereki hehanhuhũ hete amana royxag̃ahiva'java'ea itatig̃uhũa'java'ea . A'ea pohyja ko quarenta quilos hetakwera ja .
61003013	Faith	Emo nhande timboha'u yvagapyahua yvyapyahua reheve . A'ereki Tupana'ga e'i hako a'ea po ti ji japoi nehẽ javo . Pevo po ti g̃a ndekopavi Tupana'ga remimbotarimova'ea rehe avuirama nehẽ .
66006014	Description	Yvaga jipe'ahetei onhimamana ogwovo a'ero livro mamanipyra ja ahe imamaname imondovo . Yvytyruhua imbojipe'ahava ypa'õa imbojipe'ahava no a'ero . Yvytyruhua nhaporemo ojijyi ypa'õa nhaporemo no .
58010010	Grace	Okovo Tupana'ga remimbotarimova'ea rupi Jesus Cristo'ga jijukaukari omanomo imomboa nhanderekote'varuhua nhande hugwi . Nahã ga nhande mombyryvi avuirama toko ti g̃a Tupana'gareheva'ero avuirama javo . Ndojijukaukara'jara'javi ga . Ojipeji ga jijukaukari .
52001002	Faith	Oronhi'ig̃ame Tupana'ga pe ore ei jipi : — Ore roryroryvamo Tessalônicapeve'g̃a ndehe nhaporemo . A'ereki nde g̃a mombyry . A'ero ore ei nde ve : Ndepyry hete nde . A'ea ore ei Tupana'ga pe .
66006004	Violence	A'ero ojipea cavalo hoi ig̃wag̃uhũva'ea . Kiro cavalo arimove'ga mbopopoakahava itakyhea'javuhuva'ea mondohava no hehanhuhũva'ea mondohava ga pe . Nurã ga ikwahavi omondoa . Nurã ga ei : — Aho ti ji yvyakotyve'g̃a mbojoapitipitiuka nehẽ , ei ga ogwovo .
54006001	Recommendation	Kiro ti ji g̃a mombe'ui nde ve Jesus'gareheve'g̃a — kiroki g̃a ndipiro'yi opojykahara'g̃a hugwi . G̃a ti tomondo gweaporog̃ita opojykahara'g̃a ndehe oporavykykatuavo g̃a pe . Po g̃a ndoporavykykatui Tupana'gareheva'ero , a'ero po ti ojipe'g̃a Tupana'ga mbotegwetei ite'varuhu Tupana'ga javo . Jesus'ga mombe'ua po ti g̃a imbotegwetei nehẽ no ite'varuhua rehe ga g̃a mbo'ei javo .
51003009	Recommendation	Tape'mbea'javi ti pejohupe . A'ereki pe pepohi pejeaporog̃itaymyana hugwi pejikote'varuhua'jave'yma .
66002020	Sin	— Penhimbo'euka pe Jezabelhẽa pe . A'ea ji ndapotahetei . E'i hẽa : “ Ji ko Tupana'ga nhi'ig̃a mombe'uharamo , ” e'i hẽa o'mbero . A'ero hẽa jireheve'g̃a mbo'ei ite'varuhuva'ea rehe pepyteri pe . Hẽa e'i : “ Pyry pe penhimbireko'g̃arũive'g̃a nderekorame . Pyry pe i'urame mbiara ha'angava mbohetea rupiara , ” ei hẽa o'mbero , ei Jesus'ga .
48003008	Grace	Tupana'ga okwaha nhog̃wenonde judeus'g̃arũive'g̃a jikoga ojihe . Igwete ga ei : “ A'ero po ti ji ei g̃a pe nehẽ : ‘ Pepyry pe pejikoga ji rehe ’ , ” ei Tupana'ga . Nurã ga imombe'ui pyryva'ea Abraãova'ea pe hako . “ Oropo'ru po ti ji nde imombyryva ojipe'g̃a pe nhaporemo nehẽ , ” ei Tupana'ga ahe ve hako .
58012005	Recommendation	Pemoka'nhy po pe Tupana'ga nhi'ig̃a . Tonhimomirana g̃a javo ga nhi'ig̃i pe me . Pe me ga ei jira'yra'g̃a . A'ea ga okwatijaruka ahe ve hako imombe'gwovo . A'ero aherembikwatijara i'ei : “ Jira'yramo ti eko hete Tupana'ga nhi'ig̃a rehe ga embo'erame onhi'ig̃ahyavo nde ve toko katu ti ga javo . Tanere'ouhũi ti enhiroyrõe'yma ga ikwahavukarame nderekote'varuhua nde ve .
58013017	Recommendation	Pehendu katu ti penduvihava'g̃a — kiroki g̃a pe mbo'e Tupana'ga nhi'ig̃a rehe kiro . Peko ti g̃anhi'ig̃a rupi . A'ereki g̃a pe ndepia katu pe a'nguavo toko katu ti g̃a javo . Aerẽ ti g̃a tonhimombe'u Tupana'ga pe . Te'i ti g̃a : “ Nahanahã ore g̃a ndepiakatui g̃a mbo'eavo nenhi'ig̃a rehe . ” A'ea ti g̃a tomombe'u katu Tupana'ga pe nehẽ . Nurã ti peko g̃anhi'ig̃a rupi . A'ero po ti g̃a ndoryndoryvamo pe nderekokatuavo nehẽ . Po pe ndapekoi g̃anhi'ig̃a rupi g̃a mbovy'are'yma g̃a mbojehe'gwovo penhimbo'epotare'yma , a'ero po ti ite'varuhu pe me nehẽ no .
44013019	Description	
54006003	Faith	Po ojipe'ga ombo'e nhiremimbo'eaatyviva'ea rehe ndokoi po ga a'itituhẽva'ea rehe nhandepojykaharete'ga remimbo'ea rehe Jesus Cristo'ga remimbo'ea rehe . Aherekokatua mombe'ua rehe po ga ndokoi no .
63001010	Recommendation	Po g̃a ohorame pe pyri Cristo'ga mombe'gwovo jatyvi , tapembuhurukari ti g̃a penhonga pype . Tapevy'ari ti g̃a ndehe .
47001005	Grace	Hahyahy Cristo'ga pe ymya . Na jitehe hahyahy ore ve kiro ore Cristo'gareheva'ero g̃waramo . Hahyahyheterame ore ve Tupana'ga ore pokopoko hete ore Cristo'gareheva'ero g̃waramo .
65001011	Sin	Hahy tuhẽ po ti g̃a pe nehẽ . A'ereki g̃a oho Caimva'ea rupi okote'varuhuavo . Balaãova'ea javijitehe ko g̃a jatyvi oko itambere'ia potaruhuavo onhimbote'varuhuavo . Coréva'ea javijitehe ko g̃a nohendupotari gwuvihava'g̃a nhi'ig̃a . A'ero po ti Tupana'ga g̃a mondoi ahe javijitehe hahyva'ea ruvihava pype nehẽ no pembo'eatyvive'g̃a .
65001010	Sin	Pembo'eatyvive'g̃a ki a'e te e'i te'varuhu g̃wembikwahavipyre'yma pe . G̃a ko mbiara'javuhuva'ea . A'ereki mbiara ndojapyakai g̃wemimbotarimo okookovo . Nahanahã g̃a ndekoi g̃wemimbotarimova'ea rupi jate no . A'ero g̃a nhimongote'varuhupavi . Nahã po ti g̃a nhimondoi hahyva'ea ruvihava pype a'ero nehẽ pembo'eatyvive'g̃a .
58011007	Faith	Ymyahũ ojikoga g̃waramo Tupana'ga rehe Noéva'ea Tupana'ga rendukatui Tupana'ga omomoranduvame . Tupana'ga ei ahe ve : “ Nahanahã po ti ite'varuhuro pe me yvya koty nehẽ . Okyrahivuhu po ti pe me nehẽ . Pe ndapehepiagi ve nava'ea , ” ei Tupana'ga Noéva'ea pe . Henduvame Noéva'ea heroviahetei Tupana'ga nhi'ig̃a . Nurã ahe japoi yhara ruvihavuhua . “ Tonhinhamba ti nhirembirekohẽa , jira'yra'g̃a , nhikunhamembyra'g̃a ipype ji pavẽi xamanoyme ti yhya pype javo , ” ei ahe . He'yjuhuva'ea yvyakotyva'ea ndojikogi Tupana'ga rehe heroviare'yma ganhi'ig̃a . Noéva'ea ki a'e te ojiko hete Tupana'ga rehe . Nurã Tupana'ga ei Noéva'ea pe : “ Ndepyry hete nde ejikoga ji rehe , ” ei ga . Nahã Noéva'ea imboukwahavukari yvyakotyva'ea rekote'varuhua reki .
58009006	Description	Moisésva'ea japopavukarirẽ nane'ymi ikwava'ẽhara'g̃a hoi tenda pype kokotyva'ea pype oporavykyavo Tupana'ga pe nahã ga mboheteheteavo ipype .
44007051	Sin	Igwete Estêvãova'ea ei g̃a pe no : — Napeangarihu pe tuhẽ naerũ , ei ahe . Ndapeapyakwapupugihu pe henduvame Tupana'ga nhi'ig̃a . Penamonhava'ea rupi ko pe hoi . Ndapehopotari pe Tupana'ga ra'uva rupi jipi , ei ahe .
54001009	Sin	A'ereki tikwaha nhande . Pyryve'g̃a pe rũi Tupana'ga ei ikwatijarukarame javo . Momi ko g̃a — kiroki g̃a pe Tupana'ga e'i ikwatijarukarame Moisésva'ea pe : Tupana'ga nhi'ĩpo'rue'ỹve'g̃a Tupana'ga nhi'ig̃a rendukatue'ỹve'g̃a Tupana'gareheve'g̃arũive'g̃a okote'varuhuve'g̃a kiroki g̃a ndokoi Tupana'ga rehe ndapyryvive'g̃a kiroki g̃a Tupana'ga movahĩ tiruahũve'g̃a kiroki g̃a ojuka uva'g̃a kiroki g̃a ojuka oy'g̃a iporojukahara'g̃a nhaporemo
46005009	Recommendation	Akwatijaruka ji imondovouka pe me ikwehe . Ikwatijarukarame ji ei pe me : “ Tapejihe'ari ti g̃a ndehe g̃a akwahave'ymuhũrame nehẽ , ” a'e ji pe mog̃itavo ikwehe .
48001015	Grace	Tupana'ga pyry hete reki ji ve . Ji are'ymame ga ei ji mombe'gwovo : “ Aerẽ po ti ji Paulo'ga mongoi jira'yra'ga moirũharamo nehẽ , ” ei Tupana'ga .
45007015	Description	Marã ji rekoi naerũ ? a'e ji jitekovo . A'ereki jirekokatupotarame ji ndakokatui tuhẽ . Ji rekote'varuhupotare'ymame ji rekote'varuhui tuhẽ .
61003018	Faith	Igwaigwavete ti peko Jesus Cristo'ga remimombyryva rupi . Igwaigwavete ti pekwaha ga pejikoty'a ga pavẽi nhandepojykaharete'ga pavẽi . Ga ko nhanembopiro'yhara'ga . Timbohete ga kiro . Nane'ymi ti timbohete ga avuirama nehẽ . Na tuhẽ . Amém .
46004010	Description	Ore Cristo'gareheva'ero g̃waramo g̃a ei ore ve : “ Ndapekwahavihu pe , ” ei g̃a ore ve . Pe ki a'e te pe'ji tehe pejive : “ Cristo'gareheva'ero ore orokwaha hete . ” Ore ve g̃a ei : “ Ndapepopoakarihu pe . ” Pe ki a'e te pe'ji tehe pejive : “ Orepopoaka hete ore ojipe'g̃a mondovo . ” Pe ndehe g̃a ndekoi pe mboheteheteavo jipi . Ore rehe ki a'e te g̃a ndokoi tuhẽ .
60005009	Faith	Pemovahĩ ti Diabo'ga pejikovo a'ero . Pejiko hete ti Cristo'ga rehe penhimboitakwerimo . Napemoka'nhymi pe hahya peirũ'g̃a pe Cristo'gareheve'g̃a pe . A'ereki g̃a hahya jitehe okwaha kiro ojipe'g̃ape'g̃a gwyri pe no .
51003022	Recommendation	Ojipe'g̃apyriva'ero ipiro'ye'ỹva'ero pehendu katu ti g̃anhi'ig̃a penhimboporavykyve'g̃a nhi'ig̃a g̃a nhi'ĩpo'rupava . Peko ti ojipe'g̃a ja rũi . Opojykahara'g̃a gwepiagame g̃a oporavyky katu tianembohete ti g̃a javo . G̃a gwepiage'ymame g̃a ndoporavykyi a'ero . Peko ti g̃a ja rũi . Pejipojykahara'g̃a pejepiagame ti peko g̃anhi'ig̃a rupi . G̃a pejepiage'ymame ti peko g̃anhi'ig̃a rupi jitehe pejiporavykykatuavo . Cristo'ga rendukatuavo g̃waramo pejeaporog̃ita katu ti xaporavyky katu tuhẽ ti nhandepojykahara'g̃a pe javo .
66017012	Description	— Dezva'ea yhyapypeva'ea ratĩa — akoja nde erehepia — a'ea ji ei dezve'g̃a pe yvyakotyve'g̃a nduvihavuhu'g̃a pe , ei Tupana'gapyrive'ga . G̃a ndokoi ve g̃anduvihavuhuro . Aerẽ ti yhyapypeva'ea g̃a mongoahi'vi nehẽ toko ti g̃a g̃anduvihavuhuro javo . Uma hora rupi jate ti g̃a ndekoahi'vi g̃anduvihavuhuro yhyapypeva'ea pavẽi nehẽ , ei Tupana'gapyrive'ga .
46002012	Grace	Ndirekoi reki nhande g̃andeaporog̃ita — kiroki g̃a ndojikogi Tupana'ga rehe . Tupana'ga ra'uva reki ojikoty'a nhande pavẽi . A'ereki Tupana'ga ombuhu gwa'uva nhande pyri tokwaha ti g̃a nhiremimombyryva ojive javo .
59005001	Recommendation	Oro pe , imbateva'ero pehendu katu ti nhinhi'ig̃a pe me kiro . Penahenahẽ ti pejehe'gwovo . Pekwaha po ti pe hahyheteva'ea nehẽ .
66002010	Recommendation	— Tapekyhyji ti hahya hugwi , ei Jesus'ga . Pehendu ! Aerẽ ti jararamo pe hoi cadeia pype nehẽ , ei Jesus'ga . Diabo'ga ti pe mondoukari ipype nehẽ okote'varuhuavo nehẽ . “ Tahepia ti , ” e'i ti Diabo'ga nehẽ . “ Tahepia ti Esmirnapeve'g̃a jikohetepiga Tupana'ga rehe nehẽ ji rekote'varuhurame g̃a pe hahya mondovo g̃a pe . ” A'ea ti Diabo'ga ei pe ndepiaga ve nehẽ , ei Jesus'ga . — Dez ti pe kiri hahyheterame pe me nehẽ . Tapejikopigi ti Tupana'ga rehe . Po pe manoi pejikopige'yma g̃waramo Tupana'ga rehe , a'ero ti ji pe mongoi avuirama Tupana'ga pyri nehẽ , ei Jesus'ga . — A'ea nhaporemo ti ere Tupana'gareheve'g̃a pe cidade de Esmirna pe , ei Jesus'ga nde ve ikwatijaruka ji ve .
54006011	Recommendation	Timóteo , ndehe ereko Tupana'gareheva'ero . Terembopogwei ti nanongara nhaporemo ite'varuhuva'ea nhaporemo a'ero . Ejirokwa ti Tupana'ga remimbotarimova'ea rehe . Ejirokwa ti ekokatua rehe imondovo ejeaporog̃ita Tupana'ga rehe jipi . Ejiko hete ti Jesus Cristo'ga rehe . Earomba ti jara'g̃a . Enhimomirana ti ite'varuhurame nde ve . Eko katu ti jara'g̃a pe enhyromo g̃a pe .
59005005	Sin	Avo yvya koty pe pereko pa mbatera . Penhimbohoryory pe jipi . Mbiara o'uo'u onhimongy'ravo imboha'uve'yma ojukaag̃wama . Emo oho g̃werĩ ijukahava apiavo . Na jitehe pe pemono'og̃uhũ pejive penhimimbotarimova'ea rehe pejikovo imboha'uve'yma hahyag̃wama . Emo Tupana'ga po ti imbohahyi pe me nehẽ .
66004004	Description	He'yjuhu aheapykava ga'apykava atimana itena . A'ereki ga oko aheruvihavuhuhetero oapyga oapykava rehe . Vinte e quatro ko aheapykava . Ga'apykava teni mbyteri pe a'ero . Ahepia ji huvihavuhu'g̃a . Pevo g̃a apygi aheapykava rehe he'yive'g̃a vinte e quatrove'g̃a . G̃a omongi tapy'ynhapitig̃ahivuhuva'ea oina . Akanitara ouro apopyra g̃a omongi no huvihavuhuro g̃waramo .
66018007	Description	He'yjuhuva'ea rerekovo g̃waramo g̃a nhimbohetei . He'yjuhuva'ea ti pemondo hahya g̃a pe a'ero g̃a mongoveveuhuavo , ei ga . A'ereki g̃a e'i onhimboheteavo : “ Nhande ko yvyakotyve'g̃a nduvihavuhua . He'yjuhuve'g̃a nhande rerekokatui nhande rejare'yma . Ndiajehe'oi ti nhande nhandekoveveuhue'yma nehẽ . ” A'ea g̃a ei .
60003007	Recommendation	Nanongara pe ji ei kiro akwaimbae'g̃a pe no hembirekove'g̃a pe . Peko ti penhimbireko'g̃a pavẽi pejapyakavo g̃apopoakare'yma rehe . A'ereki pe gwyre'i g̃a ipopoaka . Pendeaporog̃ita katu ti g̃a ndehe a'ero . A'ereki Tupana'ga imombyryvame pe me omombyry g̃a pe no . A'ero po ti g̃a ndekoi Tupana'ga pyri pe pavẽi nehẽ . Pe g̃a nderekokatue'ymame pe ndovahoguhui penhi'ig̃ame Tupana'ga pe a'ero .
54002012	Recommendation	A'e hete ji nde ve : Kunhangwera'g̃a ti toko Tupana'ga nhi'ig̃a rehe jate . Tombo'eyme ti g̃a Tupana'ga nhi'ig̃aatyviva'ea rehe . Te'iyme tuhẽ ti g̃a : “ Kunhangwerava'ea oapo akwaimba'eva'ea . ” Tombo'eyme ti g̃a a'ea rehe Tupana'ga nhi'ig̃aatyviva'ea rehe .
46001009	Faith	Tupana'ga g̃wembi'ea rupi oho jipi . Nurã nhande jikogi ga rehe . E'i ga pe me raikwehe tapejikoty'a ti jira'yra'ga pavẽi javo . Nhandepojykaharete'ga pe ga ei Jesus Cristo'ga pe .
48005013	Recommendation	Pehe reki , Tupana'ga pe mo'ẽ tapepiro'y ti javo . Tape'ei ti a'ero : “ Nhandepiro'y nhande . Xako te'varuhu ti nhaneremimbotarimo a'ero . ” Tape'ei ti a'ea . Nahã ti peko : Pejopokopoko ti penhoaromo .
59002012	Recommendation	Nahã ji ei a'ero : Tupana'ga po ti e'i g̃werĩ nhandereaporog̃ita pe Cristo'ga mombe'ua rupi . Cristo'ga mombe'ua ko nhande mbopiro'y . Peko katu po ti pe a'ero hamo . Penhi'ig̃atu po ti pe ojipe'g̃a pe hamo .
46012005	Faith	Nhandeporavykya ojoatyatyvi ojohugwi novĩa . Emo Jesus'ga pe jitehe nhande xaporavyky nhandekovo .
45009005	Description	Israelitas'g̃a nemboypya ko Abraãova'ea , Isaqueva'ea , Israelva'ea no . Cristo'ga ko o'a yvya koty israelitaramo no raikwehe . Gaha ko nhanderuvihavuhuhete'ga Tupanamo . Timbohete ti ga avuirama a'ero . Na tuhẽ .
47001006	Description	Hahy ore ve jipi ore pe pokogame pe mbojikoheteavo Tupana'ga rehe . Hahyrame ore ve Tupana'ga ore poko . A'ero ore pe pokokwahavi nahã ahe nhimomiranami hahya pe javo . A'ereki na jitehe hahy pe me no . A'ero pe nhimomiranami hahya pe .
47001021	Faith	Tupana'ga tuhẽ ore mbojikoheteuka Cristo'ga rehe pe ndeheve . Tupana'ga nhande mo'emo'ẽ ojive tomombe'u ti g̃a Jesus Cristo'ga javo .
44010015	Recommendation	Igwete Tupana'ga ea'javi ga pe : — Jihi a'e pyry jupe . Ite'varuhu terei jupe a'ero , ei ga Pedro'ga pe .
66018009	Sin	— Yvyakotyve'g̃a nduvihavuhu'g̃a — kiroki g̃a g̃wendu katu cidadeuhupeve'g̃a nhi'ig̃a okote'varuhuavo g̃a ja he'yjuhuva'ea rerekovo — g̃ahã ti ojehe'o nehẽ cidadeuhupeve'g̃a ndehe ovy'are'yma tata cidadeuhua mbokaipavame , ei ga . Nahã ti g̃a ndekoi tatatig̃uhũa repiagame nehẽ . A'ereki tatatig̃uhũa ohẽ cidadeuhupeve'g̃a mbokaipava hugwi .
43014023	Faith	Igwete Jesus'ga ei : — Kiroki ga ji arõ hete — ga po ti g̃wendu katu nhiremimbo'ea nehẽ . Igwete po ti jiruva'ga ga arõhetei nehẽ , ei ga . Igwete po ti ore jogweruri ga pyri nehẽ jihi jiruva'ga pavẽi nehẽ . Igwete po ti ore ruvi ga pyri oropytavo avuirama nehẽ , ei Jesus'ga g̃a pe .
62004010	Grace	Ji nda'ei : Nhande ypy tiarõ Tupana'ga . A'ereki gaha nhande arõ . Igwete ga gwa'yra'ga mbuhurukari yvya koty . A'ero Tupana'ga ra'yra'ga manoi nhande repyga tamombo ti g̃andekote'varuhua g̃a hugwi javoji . Nahã Tupana'ga omboukwaha nhanearõhetea a'ero .
62001007	Faith	Tupana'ga ki a'e te oko katu . Nurã nhande ei ga pe : Ga ko kojahuarupive'ga . Nhanderekokaturame Tupana'ga ja a'ero po nhande jogwerekokatui . Igwete Tupana'ga ihypavi nhanderekote'varuhua jipi Jesus'ga manoro g̃waramo . A'ereki Jesus'ga Tupana'ga ra'yra'ga omano nhande repyga g̃a garekoa heka'vogame .
48004007	Grace	Ndapekoa'javi pe kiro pepiro'ye'ỹva'ea a'ero . A'ereki Tupana'ga ra'yramo pe peko . Gwa'yra g̃waramo Tupana'ga pe mombyrypavi a'ero .
58001008	Faith	Gwa'yra'ga pe Tupana'ga ei reki : “ Jiruvihavuhuhetea , ” ei ga gwa'yra'ga pe . “ Nane'ymi po ti nde ejiheve'g̃a nduvihavuhuhetea avuirama nehẽ . Nane'ymi po ti a'itituhẽva'ea rehe nde nhi'ig̃i g̃a pe g̃a mongouka katu enhi'ig̃a rupi ekovo g̃anduvihavuhuhetero nehẽ .
43010033	Sin	— Pyryva'ea rehe rũi ore nde apipotari , ei g̃a ga pe . Nde euhurame ite'varuhuva'ea rehe ore nde apipotari . A'ereki nde Tupana'ga mbotegwetei javo tehe ga pe . A'ereki nde yvyakotyva'ero tehe erenhimongo potaruhu Tupanamo , ei g̃a ga pe .
66014011	Description	Nane'ymi ti ihemi tatatig̃uhũa hahyrame g̃a pe nehẽ . Hahya ti ndopigi g̃a hugwi ypytunimo arimo nehẽ no , ei ga . Hahy hete ti g̃a pe tata pype jipi nehẽ — kiroki g̃a yhyapypeva'ea mbohete yhyapypeva'ea ra'angava reheve , kiroki g̃a okwatijaruka yhyapypeva'ea rera ojihe , ei ga imombe'gwovo .
47004001	Faith	Tupana'ga pyry hete Cristo'ga mombe'uuka ore ve ore pokoguka . Ore Cristo'ga mombe'ukatui jipi a'ero orojirokwa .
58013006	Faith	A'ero nhande ehetei nhandekyhyjie'yma : “ Tupana'ga ko jipokohara'ga . Ndakyhyji po ti ji ojipe'g̃a hugwi nehẽ g̃a imbuhupotarame hahyva'ea ji ve . ” A'ea nhande xa'e .
45014003	Recommendation	Kiroki g̃a o'u pa mbatera — togwerekomemuayme ti g̃a jara'g̃a g̃a mbiara ue'ymame . Mbiara ue'ỹve'g̃a na jitehe te'iuhuyme ti jara'g̃a pe pe'u paravuhu pe mbatera javo . A'ereki Tupana'ga e'i mbatera upave'g̃a pe : “ G̃a ko jireheve'g̃a . ”
45015005	Grace	Tupana'ga tuhẽ nhande monhimomirana jipi . Gaha nhande mbohory no . Tombojo'jajo'ja ti ga pendeaporog̃ita a'ero pe mbojogwerekokatuavo Jesus Cristo'ga rupi pe horame .
58007027	Description	Jesus'ga nokwava'eg̃i tuhẽ mbatepyryva jukapyra Tupana'ga pe tomombo ti ga jirekote'varuhua ji hugwi jave'yma . A'ereki ga oko katu hete jipi . Leviva'ea rakykwepohara'g̃a ki a'e te okwava'ẽ mbatepyryva jukapyra Tupana'ga pe okovo ikwava'ẽhara'g̃a nduvihavuhuro tomombo ti Tupana'ga nhanderekote'varuhua na'ẽ javo . Nahã g̃a jipygi . Ojipygirẽ jate g̃a ikwava'eg̃i ojipea jukapyra tomombo ti Tupana'ga jara'g̃a ndekote'varuhua kiro javo . Jesus'ga ki a'e te nokwava'eg̃i mbatepyryva jukapyra tomombo ti Tupana'ga yvyakotyve'g̃a ndekote'varuhua jave'yma . A'ereki Jesus'ga onhikwava'ẽ ojijukauka omanomo yva rehe tomombo ti Tupana'ga g̃andekote'varuhua g̃a hugwi javo . Nane'ymi Leviva'ea rakykwepohara'g̃a okwava'ẽ mbatera jukapyra Tupana'ga pe . Jesus'ga ki a'e te ojipeji ko ga jijukaukari . Nomanoa'jaa'javi ga .
62003017	Sin	Po imbateve'ga gwepia oirũ'g̃a mbatere'ymame . Po imbateve'ga ndoporogwetygi g̃a , a'ero po ga etehei : “ A'arõ hete ji Tupana'ga . ” Ga noarõi tuhẽ reki Tupana'ga . A'ereki ga noarõi oirũ'g̃a porogwetyge'yma .
47005008	Faith	A'ea'ja ji pe me a'ero : Nhanderory hete nhande . A'ereki nhande tipota hete nhandehoag̃wama Cristo'ga pyri . Nurã pyry nhande ve nhanemanoa . Nhanemanorame ti nhande hoi yvagi pe nhandejupa nhandepojykaharete'ga pyri nehẽ .
60002011	Recommendation	Nhiirũ , ojipe'g̃a gwyri pe pe nduvi hajiheve'g̃a ja . A'e hete ji pe me a'ero : Tapepotaruhui ti pejikovo . A'ereki penemimbotaruhua pe mboheaporog̃ita te'varuhu .
60002017	Recommendation	Pendeaporog̃ita katu ti ojipe'g̃a ndehe nhaporemo . Pearõarõ ti penhirũ'g̃a . G̃a ojiko Cristo'ga rehe pe ja . Pepojihuve'ymi ti Tupana'ga . Pendeaporog̃ita katu ti penduvihavuhu'ga rehe no .
44007025	Description	A'ereki Moisésva'ea e'i oyvyteri pe : “ Jire'yja'g̃a po okwaha nhiremimbopiro'yag̃wama Egitopeva'ea hugwi , ” ei ahe novĩa . “ E'i po g̃a ji ve : ‘ Moisés'ga pe po ti Tupana'ga nhande mbopiro'yukari Egitopeve'g̃a hugwi nehẽ , ’ e po g̃a ji ve , ” ei Moisésva'ea novĩa . Emo Moisésva'ea re'yjava'ea ndokwahavi ve a'ea okovo , ei Estêvãova'ea imombe'gwovo g̃a pe .
50003002	Violence	Penhimboko'i ti heaporog̃itate'varuhuve'g̃a hugwi — kiroki g̃a okyti pota ahe . “ Nahã pe Tupana'ga monhimohemukari pejihe , ” e'i tehe g̃a pe me okote'varuhuheteve'g̃a .
56001016	Sin	G̃a e'i tehe : “ Orokwaha hete ore Tupana'ga , ” ei g̃a novĩa . A'ereki g̃a ndokokatui reki . Nurã ahe nhimombaragwahavi g̃a ndehe ndojikogi tuhẽ g̃a Tupana'ga rehe javo . Nombohoryvi g̃a Tupana'ga ojihe . Ndokoi g̃a ganhi'ig̃a rupi . Nurã ti Tupana'ga ei g̃a pe nehẽ : “ G̃a ko ndapyryvi . Nurã tegwete g̃andekokatua , ” e'i ti ga g̃a pe nehẽ .
45010002	Faith	A'e ji g̃a mombe'gwovo : Oko hete g̃a Tupana'ga rehe xako ti garemimbotarimova'ea rupi javo novĩa . Emo g̃a ndokokwahavi reki garemimbotarimova'ea rupi .
47001004	Grace	Nane'ymi ga ore pokogi hahyrame ore ve ji javijitehe ti g̃a topoko ojipe'g̃a javo ore ve . Oropokoga g̃waramo ore g̃a pokokwahavi hahyparavuhurame g̃a pe .
55002015	Recommendation	Ejirokwa hete ti eporavykya rehe g̃a mbo'ekatuavo Tupana'ga nhi'ig̃a rehe a'itituhẽva'ea rehe . A'ero hepiagame po ti Tupana'ga ei nde ve nehẽ : “ Ndepyry hete nde g̃a mbo'ekatuavo , ” e po ti ga nde ve nehẽ . Ekwaha hete ti ganhi'ig̃a a'ea rupi katu g̃a mbo'ekatuavo . A'ero po ti nde poyjahetero eporavykya rehe nehẽ .
53002004	Description	Tupana'ga movahĩharamo ti tiruahũheteve'ga ei nehẽ : “ Jihi ko g̃a hohe — kiroki g̃a pe g̃a e'i tehe Tupana . Jihi ko g̃anemimbohetehava hohe pa no , ” e'i ti ga onhimboheteavo nehẽ . “ Yvyakotyve'g̃a tanhimbohete kiro , jihi jate , ” e'i hete ti ga nehẽ . A'ero ti ga apygi Tupana'ga ryrua pype vehevi oina nehẽ ji ko Tupana tuhẽ javo .
49006004	Recommendation	G̃anduvamo tapemonhimonha'nganha'ngaukari ti peja'yra'g̃a pejihe ja'javo g̃a pe . Pearõ hete ti g̃a mbo'ekatuavo g̃a monhimomboaka . Pembo'e ti g̃a Cristo'ga nhi'ig̃a rehe nhandepojykaharete'ga nhi'ig̃a rehe toko katu ti g̃a javo .
45008037	Grace	Nhanembovy'are'ỹva'ea nhaporemo ndikwahyi nhande rehe . Xanhimomirana nhande jupe . A'ereki Cristo'ga nhande mbopopoaka nhanenhimomiranama rehe . Ga nhande arõ hete . A'ero koji'i nhande roryroryhetero nhandejikoga ga rehe .
44026014	Violence	A'ea ore mombori yvyvo , ei ga . Igwete ji henduvi ganhi'ig̃a ji ve . Judeus'g̃a nhi'ig̃imo ga ei ji ve . “ Saulo , Saulo ! ” ei ga ji ve . “ Maraname nde imbohahyukaruhui ji ve ? Tiruahũ nde ve nde naneangarihu , ” ei ga ji ve , ei ga Agripa'ga pe .
66002009	Sin	— Opokwaha hete ji , ei Jesus'ga . Hahy hete pe me . Napembateri pe avo . Yvagi pe ki a'e te pe pereko pa . — Akwaha ji g̃a pe mbotegweterame . “ Ore ko Tupana'gareheva'ero . A'ereki ore ko judeusramo , ” ei g̃a novĩa . Tupana'gareheve'g̃a rũi ko g̃a reki , a'e ji , ei Jesus'ga . A'ereki g̃a nohendukatui Tupana'ga nhi'ig̃a . Ombopogwe g̃a Satanás'ga reki onhimono'ono'og̃a ganhi'ig̃a renduva , ei Jesus'ga .
46013006	Faith	G̃a arõheterame nhande nianderoryvi g̃andekote'varuhua rehe . G̃andekokatua rehe nhande roryroryvamo .
59001021	Recommendation	Pepohi tuhẽ ti pendeaporog̃itate'varuhua hugwi . Tapekote'varuhui'i'i ti . Tupana'ga okwahavuka pe me Jesus'ga mombe'ua peyvyteri pe raikwehe . Peko hete ti hehe a'ero . Pe ndekorame Jesus'ga mombe'ua rehe po ti Tupana'ga pe mongoi ojipyri nehẽ .
46003006	Grace	Tamombe'u kiro pe me ojo'java'ea a'ero tapekwaha ti nhanderekoa . Tupana'gareheva'ero ko pe kohoa'java'ea . Kohoa jara'ga'jave'ga ko Tupana'ga . Tupana'ga moirũharamo ko ore g̃a ja a'ero — kiroki g̃a gwereko katu kohoa . Nahã ko kohoa rerekokatuhara'g̃a ndekoi jipi . Ojipe'ga otỹ ha'ynha . Aerẽ ojipe'ga imoakỹakymi herekovo . Tupana'ga reki omonhimomboakaruka g̃a pe . Na jitehe ore pe nderekokatui . Jihi amombe'u ypy Cristo'ga pe me . Aerẽ Apolo'ga pe mbo'embo'ei ga rehe . Tupana'ga reki pe mbojikoguka hete jipi Cristo'ga rehe . Ojipe'ga otỹ , ojipe'ga omoakỹakỹ . Tupana'ga jate omonhimomboakaruka g̃anemityma . Gaha jate ko huvihavetea a'ero . Itỹhara'ga huvihava rũi imoakỹhara'ga pavẽi . Na jitehe ji huvihava rũi Apolo'ga pavẽi . Tupana'ga jate ko huvihavetea pe mbojikoguka hete Cristo'ga rehe . Ore memei oroporavyky Tupana'ga pe Cristo'ga mombe'gwovo ojipe'g̃a pe . Kiroki g̃a oporavyky Tupana'ga pe — ga po ti okwepy imondovo g̃a pe nehẽ . Tupana'gareheva'ero ko pe peko onga'java'ero no .
66014008	Sin	Kiro ojipe'ga vevei ga reviri no Tupana'gapyrive'ga . Imombe'gwovo ga ei : — Cidadepeve'g̃a Babilôniapeve'g̃a popoakahetea ipigi ! Opi hete tuhẽ ! A'ereki g̃a ombote'vate'varuhu yvyakotyve'g̃a gwyripeve'g̃a nhaporemo , ei ga . Babilôniapeve'g̃a onhimbopogweuka ojipe'g̃a pe toko te'varuhu ti g̃a nhande ja javo . Babilôniapeve'g̃a ja g̃a ndekote'varuhui a'ero gworygworyvamo g̃andekote'varuhua rehe , ei ga .
43015014	Recommendation	Pe hendukaturame nhinhi'ig̃a nhiremiarõhara ko pe a'ero , ei ga .
62005021	Recommendation	A'e ji pe me jira'yra'java'ea pe : Tapekoi ti ha'angava rehe g̃anemimbohetehara rehe .
55003006	Sin	Jararamo g̃a hog̃ahoi onga pe imbojoapiapiavo xanhi'ĩ ti kunhangwera'g̃a pe javo . Oho g̃a kunhangwera'g̃a pyri a'ero o'mbero g̃a pe g̃a mbo'eavo Tupana'ga nhi'ig̃arũiva'ea rehe . Gwerovia kunhangwera'g̃a g̃a'mbea reki — kiroki kunhangwera'g̃a nharuiveuhũ opopoakare'yma mbehea pe . Okoveveuhu g̃a oroko te'varuhu ore javo novĩa kunhangwera'g̃a . Emo g̃a ndopohiri jugwi . Hepia'ngi he'yiva'ea ite'varuhuparavuhuva'ea g̃a pe no .
49004015	Faith	Xanhi'ig̃atu ti nhande a'ero a'itituhẽva'ea mombe'gwovo nhanenhoarõheteavo nehẽ . A'ero koji'i ti nhande rekoi Cristo'ga ja nhandejikoty'a ga pavẽi nhandekovo ganhi'ig̃a rupi nhaporemo nehẽ . A'ereki ga pe nhande xa'e nhaneakag̃a .
49004003	Faith	Tupana'ga ra'uva pe pojykai pendeaporog̃ita mbojo'java pe monhoarõheteavo . Nane'ymi ti pejirokwa pejogwerekokatuavo a'ero inog̃atuavo pejopy'a penhimonha'ngae'yma pejogwehe . A'ea ti pepota hete . Nahã ti pendeaporog̃ita ndojirojijyi imbojoyvyre'yma ojogwehe nehẽ . A'ea nhaporemo ji ehetei pe me .
44009005	Description	— Manamo pe naerũ ? ei Saulo'ga ga pe . — Ji ko Jesus , ei nhandepojykaharete'ga ga pe . Ji ve nde erembohahyukaruhu .
60003015	Recommendation	Pembohete ti Cristo'ga ga ko jipojykaharete'ga javo pejiyvyteri pe . Pejiko pe Cristo'ga rehe . Pejapyaka ti a'ea rehe a'ero tanhimombe'u ti ojipe'g̃a pe javo . E'i po ti g̃a pe me nehẽ : “ Maraname pe jikogi Cristo'ga rehe ? ”
44007033	Recommendation	— Igwete Tupana'ga ei ahe ve : “ Ehekyi epyruhua e'ama avo . A'ereki avova'ea yvya ji apojyka jijive ji pyri okovo g̃waramo , ” ei Tupana'ga ahe ve , ei ahe .
62002024	Faith	Oro pe , pe pehenduvypy Jesus'ga mombe'ua pejikoga ga rehe . Peko ti penhimienduva rupi a'ero . Pendekorame penhimienduva rupi Jesus'ga mombe'ua rupi , a'ero po ti pe jikoty'ari Tupana'ga ra'yra'ga pavẽi nehẽ , po ti pe jikoty'ari Jesus'ga ruva'ga pavẽi nehẽ no .
43008051	Faith	Tamombe'u katu tuhẽ pe me , ei ga . Kiroki g̃a g̃wendu katu nhinhi'ig̃a — okoe'ymi po ti g̃a nehẽ , ei ga g̃a pe .
66020011	Description	Kiro ji hepiagi ojipea huvihavuhuhete'ga apykava . Huvihavuhu hete ga'apykava tig̃uhũva'ea . Hehe ji ga repiagi ga'apykavareheve'ga , ga apygame oina okovo huvihavuhuhetero . Ga hugwi yvya ka'nhymi yvaga pavẽi . Ndatekwava'javi a'ero yvya rehe yvaga rehe no .
46006013	Recommendation	Pe'ji po pe no : “ Tupana'ga oapo mbiara a'ea ti toho g̃andevega pype javo . Ga oapo nhanderevega no a'ea pype ti mbiara toho javo , ” pe'ji po pe . A'ero pe etehei : “ Na jitehe Tupana'ga oapo nhandera'oa tojogwerekoreko ti g̃a akwaimbae'g̃a kunhangwera'g̃a pavẽi javo , ” pe'ji tehe pe . “ Nurã ko pyry nhande g̃a nderekohetei . Tireko ti ojipe'g̃a nembireko'g̃a no , ” pe'ji tehe pe . Nanongara rehe ti tapekoi , a'e ji pe me . Tupana'ga oapo tuhẽ nhanderevega mbiara reheve . Emo po ti ga omomba memei nehẽ no . Tupana'ga ndoapoi nhandera'oa kia pyvõ ti g̃a togwereko g̃a javo . Oapo ga nhandera'oa nhandereaporog̃ita reheve a'ea pyvõ ti g̃a tombohete Jesus Cristo'ga javo . Ga ko nhandepojykaharete'ga . Gaha ti topojyka nhandera'oa nhandereaporog̃ita reheve .
45006011	Faith	
47002014	Faith	Timbohete ti Tupana'ga ! Tupana'ga Cristo'ga poko hete tipopoaka hete ti ga Diabo'gapyriva'ea hohe anhag̃a hohe javo . Nhande Cristo'gareheva'ero g̃waramo Tupana'ga nhande poko hete tipopoaka ti g̃a Cristo'ga pavẽi Diabo'gapyriva'ea hohe no javo . Nhande ipo'rurame perfume kiro ihoi ojipe'g̃ape'g̃a pe . Na jitehe Tupana'ga nhande po'rurame Cristo'ga mombe'gwovouka kiro gamombe'ua ihoi ojipe'g̃ape'g̃a pe nhaporemo .
62001005	Grace	Orohendu ore Jesus Cristo'ga nhi'ig̃a ikwehe . A'ea ko ore imombe'ui pe me kiro . A'ereki ga e'i : “ Tupana'ga pyry hete . Ga ko kojahuva'ea ja , ” ei ga . “ Ga ko ypytunahivuhua ja rũi a . A'ereki ga ndite'varuhui'i'i , ” ei Jesus Cristo'ga ikwehe .
43006037	Grace	Jiruva'ga ombuhurukarame ji pyri po ti g̃a nduri ojikoga ji rehe . Kiroki g̃a uhu toroko ti ndereheva'ero javo ji ve — ji ti nda'eag̃wami g̃a pe ji ndopopotari pe jireheva'ero jave'yma g̃a pe , ei ga .
58013001	Recommendation	Nane'ymi ti pearõ hete g̃a jipi — kiroki g̃a ojiko Tupana'ga rehe peirũramo .
58007025	Grace	Nurã ga imombohetei yvyakotyve'g̃a ndekote'varuhua g̃a hugwi avuirama g̃a mombyrypava . Kiroki g̃a onhi'ĩ Tupana'ga pe ojikoga g̃waramo Jesus'ga rehe — g̃ahã Jesus'ga g̃a mombyryvi . A'ereki ga nomanoa'javi . Kiro yvagi pe ga oko Tupana'ga pyri g̃a ndepyga jipi epoko ti g̃a javo Tupana'ga pe .
43019015	Violence	Emo g̃a hapukajahyahivuhui javo ga pe : — Embovyruka ga ! ei g̃a . Embovyruka ga ! Ejukauka ga yva rehe ! ei g̃a ga pe . — A'iti re po ti ji ga mbovyrukari ga jukavouka penduvihavuhuhete'ga nehẽ ? ei Pilatos'ga g̃a pe javo . — César'ga jate ko oreruvihavuhu'ga ! ei g̃a ga pe . Ndorogwerekoi ore ojipe'ga oreruvihavuhuro , ei ikwava'ẽhara'g̃a nduvihava'g̃a ga pe javo .
45011005	Grace	Na jitehe tuhẽ Tupana'ga judeus'g̃a nembyruera'g̃a nderekoi ojiheva'ero ag̃wamo . Tupana'ga omo'emo'ẽ g̃a ojive . A'ereki ga omombyry pota g̃a pe .
66017002	Sin	He'yjuhuve'g̃a yvyakotyve'g̃a nduvihavuhu'g̃a oko hẽanhi'ig̃a rupi okote'varuhuavo hẽa rendukatuavo . Hẽa yvyakotyve'g̃a mbopogwei ojihe g̃a mbote'varuhuavo oji'ja . A'ero g̃a ndekote'varuhui okovo hẽanhi'ig̃a rupi gworygworyvamo hẽarekote'varuhua rehe , ei Tupana'gapyrive'ga ji ve .
45012010	Recommendation	Penhoarõarõ hete ti a'ero . A'ereki pe penhomoirũirũ Cristo'gareheva'ero g̃waramo . Penhombohete ti nde ko ji hohe javo ojohupe .
45008014	Faith	Kiroki g̃a ombopogwe Tupana'ga ra'uva — g̃ahã Tupana'ga ra'yramo oko .
66012003	Description	Kiro ojipeva'ea jipiukari yvagi pe ahemonhimomby'ava'ea . Ahemonhimomby'ava'ea ko tejuhua'javuhuva'ea ruvihavuhua . Huvihavuhu ko tejuhua'javuhuva'ea g̃wehanhuhũro og̃wag̃ahivamo . Sete ko tejuhua'javuhuva'ea akag̃a . Gwereko akanitara oakag̃a rehe no . Sete ko akanitara a'ero . Dez ko tejuhua'javuhuva'ea ratĩa .
45008017	Faith	Gwa'yra g̃waramo po ti Tupana'ga imbuhuri pyryva'ea nhande ve nehẽ . Jesus Cristo'ga pavẽi po ti nhande herekoi pyryva'ea nehẽ . A'ereki ga pavẽi nhande xako . Hahy ga pe ga ruvame yvya koty . A'ero hahy nhande ve no . Po nhande ikwahavi hahya kiro Cristo'ga pavẽi , a'ero po ti ga imbuhurukari gwuvihavuhua nhande ve nehẽ no .
54005017	Recommendation	Kiro ti ji imombe'ui nde ve . Nahã po ti Jesus'gareheve'g̃a ndekoi hamo : G̃a ti tombohete gwepiakatuhara'g̃a . G̃a ti tomondokatua'ja g̃a pe ikwepykava g̃a poravykykaturame . G̃a pe kaitu — kiroki g̃andepiakatuhara'g̃a omombe'umbe'u Tupana'ga nhi'ig̃a g̃a mbo'ekatuavo hehe .
46008007	Sin	Jararamo nhande tikwaha a'ea . Jara'g̃a ki a'e te ndokwahavi a'ea . A'ereki g̃a ojipokwaha ha'angava mbohetea rehe Tupana'garũiva'ea mbohetea rehe ojikoga renonde Jesus'ga rehe . Ag̃wamo ki a'e te Jesus'gareheva'ero g̃a ei ha'angavatehea jupe novĩa . Emo ojipokwahava g̃waramo g̃a ei jitehe kiro mbiara pe ikwava'eg̃ipyra pe : “ A'ea ko Tupana'garũiva'ea apoa . ” A'ero i'urame po g̃a ei oyvyteri pe : “ Mara'ngu po Tupana'ga nharõe'yma ahe i'urame ? Anhimbote'varuhu po ji a'ea uro g̃waramo , ” e po g̃a oyvyteri pe . A'ereki g̃a ndokwahakatui ve .
43015002	Grace	Videira repiakatuhara'ga g̃wakãvondo imondovo yva hugwi — kiroki hakã ndi'aiva'ea . Na jitehe Tupana'ga omondo hete g̃a ji hugwi — kiroki g̃a e'i tehe ji ve : “ Ore ko Jesus'gareheva'ea , ” ei Jesus'ga . Videira rakã i'agwereuhurame videira repiakatuhara'ga gwaygwe'rogwe'ro hakã jahykavipeva'ea ti'a hete ti aerẽ javo , ei ga g̃a pe . Na jitehe jireheve'g̃a ndekokatuhihũe'ymame Tupana'ga g̃a mbopohirukari g̃andekote'varuhua hugwi toko katu hete ti g̃a javo .
60005003	Recommendation	Tapemondomondoukahetei ti g̃a penhimbiepiakatuhara'g̃a . Peko katu ti g̃apyteri pe toho ti g̃a ji rupi javo .
52004013	Recommendation	Ore torokwahavuka pota pe me oreirũa pe nahanahã Jesus Cristo'gareheve'g̃a manorame javo . A'ero po ti pe napenhimongoveveuhui pejehe'oe'yma ahe rehe . G̃a ja rũi ti peko — kiroki g̃a ndojikogi Jesus Cristo'ga rehe . A'ereki g̃a ndovy'ari ojehe'gwovo ahe rehe ndovyri po ti ahe nehẽ javo .
58011029	Description	Ymyahũ ojikoga g̃waramo Tupana'ga rehe israelitasva'ea hokatupavi ypiahua rahava mar Vermelho rahava . Opyvo ahe hokatui aherovai yvya pikag̃a g̃waramo . A'ereki Tupana'ga omboja'o yhya ahe ve . Egitopeva'ea reki ohopotarame otypyvy ypy pe he'yjuhuva'ea . A'ereki Tupana'ga omonhovatĩa'ja yhya ahe rehe .
44007020	Description	— A'ea rupi Moisésva'ea ari hako . Ipita'ngiva'ea ikatu'i hete , ei ahe . Três jahya rupi ipita'ngiva'ea ka'mbui opo'ria ronga pype novĩa .
58005002	Grace	Ikwava'ẽhara'g̃a nduvihavuhu'g̃a ko yvyakotyve'g̃a . Yvyakotyva'ero g̃waramo g̃a ndipopoakari okote'varuhuavo yvyakotyve'g̃a ja . Nurã g̃a ikwahahetei yvyakotyve'g̃a ndekoa g̃a oko te'varuhu nhande ja javo . A'ero g̃a yvyakotyve'g̃a porogwetygi yvyakotyve'g̃a ndekote'varuhurame okoe'yma Tupana'ga nhi'ig̃a rupi ikwahave'yma g̃waramo . Nonhimonha'ngai ikwava'ẽhara'g̃a nduvihavuhu'g̃a g̃a nderekokatuavo a'ero .
45013012	Recommendation	Tamombe'u ti ojo'java'ea pe me a'ero . Ypytunahiva ko ite'varuhu nhande ve . Ypytuna javijitehe ag̃wamova'ea ko ite'varuhu . Ko'ema reki ikatu nhande ve . Ko'ema javijitehe po ti ikaturamo aerẽva'ea nehẽ . Cristo'ga jivyrirẽ po ti ikatuheteramo nehẽ . Momina g̃werĩ kiro ag̃wamova'ea ypytuna'java'ea nhande hugwi . Nurã ti xako te'varuhu pi a'ero . Ko'eg̃werĩa ja ko Cristo'ga ojivy g̃werĩ . Nurã ti xako katu ga'java'ero .
49006009	Recommendation	G̃apojykaharamo peko katu ti no pejirokwa pejipyrive'g̃a nderekokatuavo penhimohemuka Cristo'ga pe pejihe nanongara Tupana'ga opota javo . Tape'ea'javi ti pejipyrive'g̃a pe : “ Po pe ndapeporavykyheteranuhũi , a'ero ti ji tiruahũhetero pe me nehẽ . ” A'ea rũi ti pe'ji pejikote'varuhue'yma g̃a pe . Pekwahava'ja ti . Tupana'ga yvagipeve'ga oko pepojykaharete'ga pepyrive'g̃a pojykaharete'ga no . Tape'ete'varuhua'javi ti g̃a pe . A'ereki ojo'ja g̃a ndekoi Tupana'ga pe g̃apojykahara'g̃a g̃apyrive'g̃a pavẽi . Kiroki g̃a oko te'varuhu — g̃a pe nhaporemo po ti ga ei peko te'varuhu pe javo nehẽ .
45012015	Recommendation	Ojipe'g̃a ndoryndoryvame ti pejoryjory g̃a pavẽi . G̃a jehe'orame ti g̃a pavẽi pejehe'o no .
45002005	Sin	Napeangarihu vehe pe peapyhae'yma ! Nurã po ti koji'i Tupana'ga imbohahyukari pe me nehẽ ga ega'erame nhande ve ikwepyga nhandereaporog̃itaagwera nehẽ . A'ea rupi po ti ga imboukwahavi onhimboahivuhua okote'varuhuve'g̃a pe . Ikwepykava po ti ga imboukwahavi ja'javo g̃a pe nehẽ no . A'itituhẽva'ea rupi katu po ti ga ei ikwepyga yvyakotyve'g̃a pe nhaporemo nehẽ .
44014019	Violence	Aerẽ judeus'g̃a nduri Listrapeve'g̃a pyri . Antioquia hugwi g̃a nduri Pisídiapeve'g̃a gwyra hugwi . Icônio hugwi g̃a nduri no . Igwete g̃a ei g̃a pe : — I'mbe hete Paulo'ga pe me , e'i tehe g̃a . Tiapiapi ga , ei g̃a . Igwete g̃a g̃a mbopogwei Paulo'ga apiavo ga rerohyryryga cidade hugwi ga reja . “ A'ereki ga omano , ” ei g̃a ojohupe novĩa .
43013021	Description	Jesus'ga erame g̃a pe omyi hete gapy'a . Igwete ga ekatui g̃wemimbo'ehara'g̃a pe : — Tamombe'u katu tuhẽ pe me , ei ga . Pepyteripeve'ga tuhẽ po ti ji mondouka g̃a pe ji pyhygauka nehẽ , ei Jesus'ga imombe'gwovo g̃a pe .
48003022	Faith	Tupana'ga e'i reki : “ Ndipiro'yhavi okote'varuhua hugwi yvya koty , ” ei ga . “ A'e ji poa g̃a pe tamombyry ti g̃a nhirembi'eagwera rupi , ” ei ga . G̃a pe ga ei — kiroki g̃a ojiko Jesus Cristo'ga rehe . A'ereki g̃a jikogame Jesus Cristo'ga rehe Tupana'ga g̃a mombyryvi .
66011007	Violence	Aerẽ ti g̃a imombe'upavi Tupana'ga nhi'ig̃a g̃wemiendukatua nehẽ . G̃a imombe'upavirẽ ti yvykwaruhuapypeva'ea ojiupi yvykwara ruvihavuhua hugwi ua nehẽ — kiroki yvykwara oho paivouhu . Uhu ti yvykwaruhuapypeva'ea tiruahũheteva'ea otavuka mokonha'g̃a pe g̃apopoakara mombiga g̃a jukavo nehẽ .
58003014	Faith	Xajiko hete ypy nhande Tupana'ga rehe ikwehe . Xajikopigyme ti ga rehe nhanemanoe'ymame . Po ti nane'ymi nhande jikohetei avuirama ga rehe , a'ero po ti ga nhande mbojikoty'arukari Cristo'ga pavẽi nehẽ .
45008010	Faith	Pendekote'varuhuro g̃waramo po ti penda'oa manoi nehẽ novĩa . Po Cristo'ga jikoty'ari pe pavẽi a'ero po penda'uva rekopyahui . A'ereki Tupana'ga pe mombyry pe nderekovo .
44007052	Sin	Tupana'ga nhi'ig̃a mombe'uharava'ea rehe nhaporemo penamonhava'ea jigwarai hako , ei ahe . Igwete penhamonhava'ea ahe jukajukai no — kiroki ahe omombe'u nhog̃wenonde pyryheteve'ga rurag̃wama Jesus'ga rurag̃wama , ei ahe . Kiro pe , pepyhyguka Jesus'ga guardas'g̃a pe ga jukavouka ikwehe , ei ahe .
48005021	Sin	Opota pota g̃a ojohugwi . Heagwyrygwyry g̃a toryva rerekouhurame . Ojipejipea ko g̃andekote'varuhua no nanongara jitehe . Amombe'u ko ji pe me ikwehe . Kiro ji imombe'ua'javi a'ero . Nanongara'g̃a po ti Tupana'gareheve'g̃a rũi nehẽ .
43012036	Faith	Ji imomytu'ẽrame pe me ti pe jikogi ji rehe . A'ero po ti pe ikwahapyramo tuhẽ jireheva'ero nehẽ , ei Jesus'ga g̃a pe .
58003002	Faith	Nahanahã ti ji moirũ javo Tupana'ga Jesus'ga mbuhuri avo yvya koty . A'ero ga Tupana'ga nhi'ĩpo'rupavi . Na jitehe ymyahũ Moisésva'ea Tupana'ga nhi'ĩpo'rupavi Tupana'gareheva'ea repiakatupava .
56003006	Grace	A'ereki Tupana'ga omondokatuuka gwa'uva nhande pyri nahã ti epoko hete g̃a javo . A'ereki Jesus Cristo'ga omano nhande repyga nhanembopiro'yhara'ga .
44004036	Description	José'ga na jitehe imondoi ogwyra itambere'ia rehe herua . Ga ko levitaramo ypa'omeva'ero Chiprepeva'ero . Jesus'ga moirũhara'g̃a ono Barnabé ga rehe . Garera pe nhande ei : G̃a mbohory ga .
48006009	Recommendation	Tiandekwerajyme ti nhanderekokatua rehe . Nhande jirokwarame nhandekokatuavo jipi po ti oho nhande ve imombyryhava apiavo nehẽ .
48002019	Faith	Ji ahenhi'ig̃a renduvame Tupana'ga nanhimombyryvi . A'ero ji pohiri ahenhi'ig̃agwera hugwi tako ti Tupana'ga remimbotarimova'ea rehe javo . A'ereki ji repyga Cristo'ga omano yva rehe jirekote'varuhua rehe raikwehe . Jijikoty'a ga pavẽi ji piro'yro ahenhi'ig̃a hugwi a'ero — kiroki e'i ji ve : “ Ereko te'varuhu nde . ”
66011001	Recommendation	Kiro yvagipeve'ga imbuhuri ji ve ta'akwatig̃uhũa a'ea pyvõ ti eha'ãha'ã hepiaga ipukuhua javo . — Eha'ãha'ã ti hepiaga ipukuhua g̃ajatykahavuhua pukuhua Tupana'ga mbohetehava pukuhua maranime ipukuhua javo , ei ga . Eha'ãha'ã ti hepiaga ikwava'ẽhava pukuhua no maranime ipukuhua javo . Emo'emo'ẽ ti Tupana'ga mboheteve'g̃a pevo no maramomi g̃ande'yja javo , ei ga ji ve .
66014004	Description	G̃a ndokote'varuhui . G̃a ko g̃a ja — kiroki g̃a ndogwerekoangavi kunhangwera'g̃a . Pyry hete g̃a . Cordeiro'jave'ga hoa nanani g̃a hoi ga rupi okovo ganhi'ig̃a rupi . Tupana'ga omo'emo'ẽypy g̃a ojive yvyakotyve'g̃a hugwi g̃a mbopiro'yuka . — G̃ahã ti toko jireheve'g̃a cordeiro'jave'gareheve'g̃a no , ei Tupana'ga g̃a mo'emo'eamo . Toko ti g̃a nhinhi'ig̃a rupi ganhi'ig̃a rupi no . Jara'g̃a hohe yvyakotyve'g̃a hohe g̃a pyryvamo okovo a'ero , ei Tupana'ga .
66009007	Description	Soldados'g̃a omondo metalva'ea cavalos rehe . A'ereki g̃a e'i : “ Tokutugyme ti g̃a cavalos nhande horame i'arimo nhandetavuka g̃a pe , ” ei g̃a . Nahã cavalos gwereko metalva'ea ojihe . Na jitehe tukuruhua i'javijitehe herekoi ojihe . Oakag̃a rehe tukuruhua gwereko akanitara'java'ea . Ouro apopyra ja ko akanitara'java'ea . Tukuruhua rova ko akwaimbae'g̃a ndova ja .
60002016	Recommendation	Pepiro'y pe , na tuhẽ ti peko a'ero . A'erorame tehe ti tape'ei ti : “ Tako te'varuhu ti kiro nhiremimbotarimo a'ero . A'ereki ji jipiro'y . ” Tape'ei ti a'ea . Tupana'ga rembipojykaharamo pe peko . Garemimbotarimova'ea rehe ti peko a'ero .
54004010	Faith	
58010029	Sin	Ag̃wamo po ti ite'varuhuhetero ojipe'ga pe kaitu nehẽ ga erame : “ Ndajikogi ji Cristo'ga rehe . Ndakoi po ti ji ganhi'ig̃a rupi nehẽ . Ga ko Tupana'ga ra'yra'ga rũi . ” Po ga ei a'ea , a'ero po ti ite'varuhuhetero ga pe nehẽ . A'ereki ga ombotegwete Tupana'ga ra'yra'ga . Omano Cristo'ga heka'voguka gwekoa okovo Tupana'ga nhi'ĩpyahua rupi imomboa yvyakotyve'g̃a ndekote'varuhua g̃a hugwi . Nahã ga g̃a mombyryvi tonhi'ĩ ti g̃a Tupana'ga pe javo . Po akoja'ga ite'varuhuve'ga pyryvamo Cristo'ga manoro g̃waramo ga pe . Po ga aerẽ e'i : “ Ndikwahyi reki ji rehe gamanoa . Omano tehe reki ga , ” e po ga . Po ga ei a'ea , a'ero po ti ite'varuhuhetero ga pe nehẽ . Tupana'ga ra'uva okwahavuka Cristo'ga pyryva ga pe ga pokoga novĩa . Emo ojikopotare'ymame Cristo'ga rehe ga Tupana'ga ra'uva mbotegwetei . A'ero po ti ite'varuhuhetero ga pe nehẽ .
43020021	Grace	Kiro Jesus'ga ea'javi g̃a pe : — Tu katu ti pepy'a , ei ga . Jiruva'ga ji mbuhuruka avo ikwehe tomombe'u ti ga nhinhi'ig̃a javo ji ve ikwehe . Na jitehe po ti ji pe mondoukari nehẽ no tapemombe'u ti nhinhi'ig̃a ojipe'g̃a pe nehẽ no , ei ga g̃a pe .
65001016	Sin	Pembo'eatyvive'g̃a ko e'ie'iuhu onhiroyromo . G̃wemimbotaruhua rupi ko g̃a ndekoi . Onhimboheteuhu g̃a ja'javo ojipe'g̃a pe . G̃a ombohete tehe ojipe'g̃a no toko ti g̃a kiro nhaneremimbotarimova'ea rehe javo .
66006015	Description	A'ero yvyakotyve'g̃a nhimimi okyhyjiavo . G̃anduvihavuhu'g̃a no jukwahave'g̃a no imbateve'g̃a no soldados'g̃a nduvihavuhu'g̃a no ipopoakaheteve'g̃a no ojipe'g̃a no — kiroki ipiro'ye'ỹve'g̃a g̃a g̃a mboporavykyuka g̃a mbopohirukare'yma ojihugwi , kiroki g̃a oporavyky ojive jate no ipiro'yve'g̃a — g̃ahã nhaporemo onhimimba yvytyvytyruhua rupi itakwaruhua pype itaruvihava pyteri pe no .
66021008	Sin	— Ojipe'g̃a ti oho tata pype nehẽ — kiroki g̃a okyhyji ite'varuhuve'g̃a hugwi okoe'yma nhinhi'ig̃a rupi tombuhuryme ti g̃a hahya nhande ve javo . Ojipe'g̃a ti oho tata pype nehẽ no ojikoge'ỹve'g̃a ji rehe , okote'varuhuve'g̃a , iporojukahara'g̃a , ndoakwahavive'g̃a — kiroki g̃a gwereko g̃wembireko'g̃arũive'g̃a . Ojipe'g̃a ti oho tata pype nehẽ no ipajive'g̃a , aherembiapopyra mboheteve'g̃a , i'mbeve'g̃a nhaporemo . G̃a nhaporemo ti oho tata pype ypiahua'java'ea pype upa nehẽ , ei ga . Gwereko enxofre ipype nehẽ no . Hakuvahi ti enxofre okairame tata pype nehẽ . Ahemondoa ipype ko ahemanoa'java , ei ga .
44022016	Recommendation	“ Maraname nde mbegwehuro a'ero kiro ? ” ei ga ji ve , ei Paulo'ga . “ Haite . Enhimobatizauka ti kiro . Ere ti nhandepojykaharete'ga pe tomombo ti ga nderekote'varuhua nde hugwi nehẽ , ” ei ga ji ve , ei Paulo'ga g̃a pe onhimombe'gwovo .
66009008	Description	Tukuruhua akag̃a ava ko kunhangwera'g̃a ava ja . Tukuruhua ranha ko ja'gwara'java'ea ranha ja leão ranha ja .
55002024	Recommendation	Tupana'ga pe oporavykyrame g̃a mbo'eavo Tupana'gareheve'ga tonhi'ig̃ayvaryme g̃a . Tinhyrõ ti ga g̃a pe nhaporemo okokatuavo g̃a pe . Tombo'e kwaha ti ga Tupana'ga nhi'ig̃a rehe . Tonhimbaekwahivyme ti ga g̃a ndehe upa .
51002005	Faith	A'ereki jireaporog̃ita oko pe pyri ji rekoe'ymame pe pyri . Ikwahava pendekoa ji roryroryvamo . A'ereki pe peko katu pejohupe pejikoheteavo Cristo'ga rehe penhimboitavo .
60003012	Sin	A'ereki nhandepojykaharete'ga gwepia katu g̃a — kiroki g̃a oko garemimbotarimova'ea rehe , ” e'i . “ G̃wendu katu ga g̃a nhi'ig̃ame ojive . Emo ga omovahĩ okote'varuhuve'g̃a , ” e'i ikwatijara Tupana'ga mombe'gwovo .
53002013	Faith	Pe me oreirũa pe ore ei : Nhandepojykaharete'ga pe arõ hete . Nane'ymi toro'e tuhẽ Tupana'ga pe a'ero ndepyry hete nde javo ga pe . A'ereki jypya vehevi ga pe mo'emo'ẽ pe mongovo Cristo'gareheva'ero tambopyahuuka ti ji g̃andeaporog̃ita javo . A'ero gara'uva pendeaporog̃ita rerojijyi imombyryva . Pe perovia a'itituhẽva'ea Jesus Cristo'ga mombe'ua . Nahã Tupana'ga pendeaporog̃ita mbopyahuukari .
66022011	Recommendation	Kiroki g̃a oko te'varuhu ag̃wamo — g̃a ti toko te'varuhu avuirama nehẽ . Kiroki g̃a tiruahũ ag̃wamo — g̃a ti toko tiruahũ avuirama nehẽ . Kiroki g̃a oko katu ag̃wamo — g̃a ti toko katu avuirama nehẽ . Kiroki g̃a pyry ag̃wamo — g̃a ti toko pyry avuirama nehẽ , ei Tupana'gapyrive'ga .
44002038	Faith	Igwete Pedro'ga ei g̃a pe : — Pepohi ti pejikote'varuhua hugwi pejikoga Jesus Cristo'ga rehe , ei ga . Penhimobatizauka ti Jesus'gareheva'ero . A'ero po ti Tupana'ga imombori pendekote'varuhua pe hugwi nehẽ , ei ga . Igwete po ti Tupana'ga imondoi gwa'uva pe pyri pe moiruamouka pe nderekovouka nehẽ .
52005015	Recommendation	Ojipe'g̃a ndekote'varuhurame pe me tapejipygi tuhẽ ti g̃a ndehe pejikote'varuhue'yma g̃a pe . Pe me nhaporemo ore ei . Nane'ymi ti peko katu pejohupe pejikovo . Peko katu pa ti hajiheve'g̃a pe no .
45001027	Sin	Na jitehe akwaimba'ero memenhuhũ g̃a jogwerekopotari . Ojogwereko te'varuhu g̃a . Na rũi po ahe rekoi hamo . Ite'varuhu tuhẽ g̃a pe a'ero g̃andekote'varuhua ikwepykavamo .
50002018	Recommendation	Na jitehe po ti pe ndoryvamo ji mbohoryvuka hamo .
44003019	Recommendation	— Perojijyi ti pejeaporog̃ita a'ero . Pepohi ti pejikote'varuhua hugwi pejikoga Tupana'ga rehe tohy ti ga pendekote'varuhua pe hugwi nehẽ , ei ga .
66021025	Description	Tupana'ga ti nohovapytymukari tuhẽ cidade portas nehẽ . A'ereki nane'ymi arimo pevo . Naypytuni ti cidade pe nehẽ .
43006054	Faith	Kiroki g̃a o'u jira'oa jirekoa reheve — g̃a ko heaporog̃ita pyahu avuirama . Aerẽ po ti ji g̃a mbogweravi jijivyra'javame nehẽ , ei ga . A'ero po ti g̃a ndekoi avuirama Tupana'ga pyri nehẽ , ei ga .
43019011	Sin	Igwete Jesus'ga ei ga pe : — Tupana'ga nde mbopopoakarame jate po nde popoakaramo ji jukavouka g̃a pe , a'e ji nde ve , ei Jesus'ga ga pe . Nurã kiroki ga ji mondouka nde ve — nde hohe'i tehe ga rekote'varuhui a'ero , ei ga ga pe .
59002017	Faith	Pe ndekokatue'ymame po pe jikoteheuhui Jesus'ga rehe a'ero .
45008003	Sin	Moisésva'ea remimbo'eagwera e'i nhande ve novĩa : “ Peko katu ti . ” Emo nhande ndiakokatui reki nhandereaporog̃itate'varuhuro g̃waramo . Aheremimbo'eagwera rendukatua nianemongokatui . Tupana'ga reki nhande mongokatuuka . Ga ombuhuruka gwa'yra'ga yvya koty raikwehe . Nhande ja gara'yra'ga rekoi yvyakotyva'ero okote'varuhuve'g̃a ja novĩa . Emo ga ndokote'varuhui'i'i okokatuavo . A'ero Tupana'ga Cristo'ga momanoi nhandereaporog̃itate'varuhua rehe tamombo yvyakotyve'g̃a ndekote'varuhua g̃a hugwi javo . Nahã ga nhande mbopiro'yi nhanderekote'varuhua hugwi toko katu ti g̃a javo . “ Ombopiro'yrame g̃andekote'varuhua hugwi po ti g̃a hendukatui Moisésva'ea remimbo'eagwera nehẽ aherekokatua mombe'uhava , ” ei Tupana'ga . A'ereki nhande ndiakoi kiro nhaneremimbotarimova'ea rehe . Tupana'ga ra'uva remimbotarimova'ea rehe jate nhande rekoi a .
60003014	Recommendation	Emo po ti g̃a pendekokatua rehe vehevi imbohahyukari pe me , a'ero po ti pyryvamo pe me nehẽ . Tapekyhyji ti g̃a hugwi a'ero nehẽ . Tapembojuukaryme ti pejipy'a .
51003021	Recommendation	G̃anduvamo tapemonhimonha'nganha'ngaukari ti peja'yra'g̃a pejihe ja'javo g̃a pe g̃a mbo'erame g̃a monhimomboaka . Pe g̃a monhimonha'ngaukarame po ti g̃a okoveveuhu okoteheavo nehẽ ore ndorokwahavi hete javo .
66018002	Sin	Hahyahi hete ganhi'ig̃a ga erame : — Kiro ti cidadeuhupeve'g̃a popoakahetea ipigi nehẽ ! Opi g̃werĩ tuhẽ , ei ga . Kiro ti g̃acidadeuhua rekoi Diabo'gapyriva'ea gwyra anhag̃a gwyra a'ero nehẽ Babilônia . Pevo ti cidadeuhu pe ko he'yjuhuva'ea anhag̃a nhimongyi nehẽ ojoparavuhuva'ea onhimono'og̃a , ei ga . Pevo ti cidadeuhu pe ko he'yjuhuva'ea ipepova'ea ite'varuhuva'ea nhimongyi ojoparavuhuva'ea nehẽ no . Kiro ti cidadeuhua ko ipepova'ea nhimono'ono'ongava nehẽ . Nahã ti g̃acidadeuhua hekoi nehẽ .
62002022	Sin	Ma'g̃a i'mbeheteve'g̃a naerũ ? G̃ahã reki — kiroki g̃a e'i : “ Jesus'ga ko Cristo'ga rũi Tupana'ga remimbuhurukara'ga rũi , ” ei g̃a . G̃a ko Cristo'ga arõe'ỹve'g̃a . A'ereki g̃a e'i : “ Tupana'ga ko Jesus'ga ruva'ga rũi . Jesus'ga ko Tupana'ga ra'yra'ga rũi , ” ei g̃a .
46011027	Sin	Peko katu ti a'ero i'urame pão copopypeva'ea reheve Cristo'ga manoagwera herekokatuavo . Kiroki ga oko te'varuhu i'gwovo — ga ombotegwete Cristo'ga ra'oa garekoa reheve , ga ombotegwete gamanoagwera a'ero .
59002020	Faith	Nde nderekwahavihu naerũ . Takwahavuka ji nde ve kiro a'ero . Nhanderekokatue'ymame nhande xajiko tehe Tupana'ga rehe .
43018003	Description	A'ero Judasva'ea soldados'g̃a nderuri guardas'g̃a ndeheve — kiroki guardas'g̃a gwepia katu judeus'g̃a jatykahavuhua jipi . A'ereki mbatera kwava'ẽhara'g̃a nduvihava'g̃a omondouka g̃a Judasva'ea rupi fariseus'g̃a pavẽi . Gweru g̃a itakyhea'javuhuva'ea mbuahava reheve . Yhyga g̃a gweru hyapehava reheve onhimongyavo . Nahã Judasva'ea g̃a nderuri Jesus'ga pyri a'ero .
53003003	Grace	Emo nhanembojikoharamo Jesus Cristo'ga oko . A'ero ti ga napembopohirukari ojihugwi pe mbopopoaka pe mbojikoheteavo ojihe nehẽ Satanás'ga ti togweroviarukaryme g̃a pe onhi'ig̃a javo . A'ereki Satanás'ga pe mongo te'varuhu pota .
44007021	Description	Emo ahe'yembora ahe nog̃ame mytu'ẽ me Faraóva'ea ra'yrava'ea ahe pojykai ojive ahe rerekokatuavo jira'yra'ga javo ahe ve , ei ahe .
66008005	Description	A'ero Tupana'gapyrive'ga ipe'ai tata ikwava'ẽhava hugwi imotynyhema ikaja ryrua . Yvya koty ga imombori tata . Kiro inhi'inhi'ig̃i onaranarag̃a overaverava . Og̃wyg̃wy hete yvya a'ero .
66018003	Sin	A'ereki yvyakotyve'g̃a nhaporemo okote'varuhu cidadeuhupeve'g̃a rendukatuavo , ei ga . Yvyakotyve'g̃a ndekopotarahipavi cidadeuhupeve'g̃a nhi'ig̃a rupi okote'varuhuavo g̃a ja . Yvyakotyve'g̃a nduvihavuhu'g̃a no oko te'varuhu cidadeuhupeve'g̃a ja g̃a potaheteavo no , ei ga . Mbatera ma'ẽhara'g̃a nhaporemo yvyakotyve'g̃a — kiroki g̃a omondo mbatera itambere'ia pyhyga a'ero mbatera pyhyga itambere'ia mondovo no — g̃ahã oko imbateheteva'ero a'ero . A'ereki cidadeuhupeve'g̃a opyhy ranuhũ g̃a hugwi ipotarahiva imondomondovo itambere'ia g̃a pe he'yjuhuva'ea pyhyga , ei Tupana'gapyrive'ga .
44026021	Violence	Nhirembi'ea rehe judeus'g̃a ji pyhygi nhandejatykahavuhua rokari pe ji juka pota .
55004004	Sin	A'itituhẽva'ea po ti g̃a nohendupotari nehẽ . A'eaatyviva'ea po ti g̃a opota hete henduva imombe'utehea nehẽ .
43006064	Faith	Jararamo ko pe ndaperoviari nhinhi'ig̃a , ei ga g̃a pe . A'ereki Jesus'ga okwahavipe g̃andeaporog̃ita . G̃a mbo'eypyrame vehevi ko ga okwahavipe gweroviare'ỹve'g̃a . Okwahavipe ga ga no — kiroki ga aerẽ ga mondouka guardas'g̃a po pe ga pyhygauka g̃a pe .
43013026	Description	— Ga pe po ti ji imondoi pão raygwe'ria imondevirẽ tyhya pype , ei Jesus'ga ga pe . Ga pe ko ji ei ko : “ Gaha po ti ji pyhyguka g̃a pe nehẽ , ” ei ga . A'ero Jesus'ga imondevi pão raygwe'ria tyhya pype imondovo Judasva'ea pe Simão Iscariotes'ga ra'yrava'ea pe .
54006020	Recommendation	Timóteo , teremoka'nhymi ti Tupana'ga rembikwahavukara ejive ekokatuavo . Hehe ti embo'e katu herekokatuavo . Terembopogwei ti onhi'ĩteheve'g̃a . Jara'g̃a omombe'u Tupana'ga remiarõe'ỹva'ea ojogwayva hehe oreremimombe'ua ko a'itituhẽva'ea javo . Terehenduvi ti g̃anemimombe'ua .
44017005	Violence	Judeus'g̃a ki a'e te onhimyrõ Paulo'g̃a ndehe hepiagame Paulo'g̃a mbopogwea . Nurã g̃a okote'varuhuve'g̃a nderuri ojipyri — kiroki g̃a okoteheuhu oporavykye'yma jipi . Igwete g̃a g̃a mbojatykai g̃a mbohapukapukaita Paulo'g̃a ndehe cidadepeve'g̃a momymomyinauka . A'ero g̃a hoahypavi Jasão'ga ronga pe tiheka ti Paulo'g̃a javo . — Tiroho ti g̃a mytu'ẽ me g̃andovaki , ei g̃a ojohupe novĩa .
62005016	Sin	Po nhande nhaneirũ'ga repiagi Cristo'gareheve'ga repiagi ga rekote'varuhurame — kiroki garekote'varuhua nomondoi ga hahyva'ea ruvihava viara rupi — ga repiagame po nhande xanhi'ĩ Tupana'ga pe ga repyga hamo . A'ero po ti Tupana'ga ga mongokatua'javi ojipyri nehẽ . G̃a pe ji ei — kiroki g̃andekote'varuhua nomondoi g̃a hahyva'ea ruvihava viara rupi . Ojipe'g̃a ndekote'varuhua omondo g̃a hahyva'ea ruvihava viara rupi . Nanuhũrame g̃andekote'varuhua ji nda'ei : Penhi'ĩ ti Tupana'ga pe g̃a ndepyga . A'ea ji nda'ei a'ero .
43013020	Faith	Tamombe'u katu tuhẽ pe me : Kiroki g̃a oko nhiremimondohara'ga rehe — g̃a oko ji rehe no , ei ga . Kiroki g̃a oko ji rehe — g̃a oko nhimbuhurukara'ga rehe no , ei Jesus'ga imombe'gwovo g̃a pe .
58012028	Faith	A'ea erame ga ei : “ Kiro pe ndekoi huvihavamo ji pyri pejipytavo avuirama . ” A'ero ga a'ea ero g̃waramo nhande ve xajiko hete ti Tupana'ga rehe tomombyry ti ga nhande ve nhande pokoga javo . Timbohete tuhẽ ti ga nhandekovo ganhi'ig̃a rupi ga monhimohema nhande rehe a'ero . Timonhimonha'ngaukaryme ti ga .
44019013	Description	Igwete jararamo judeus'g̃a — kiroki g̃a ohooho anhag̃a ipe'ape'avo ojipe'g̃a hugwi jipi — kiro g̃a ei ojohupe : — Paulo'ga javijitehe ti tipe'a anhag̃a g̃a hugwi Jesus'ga renoina no , ei g̃a . Igwete g̃a ei jupe a'ero : — Jesus'ga — kiroki ga Paulo'ga omombe'u jipi — kiro ga ei pe me tojipe'a ti g̃a hugwi javo . A'ea g̃a ei anhag̃a pe .
44015040	Grace	Paulo'ga ki a'e te gweroho Silas'ga ojupi ga rerogwovo . G̃a horame Jesus'gareheve'g̃a ei g̃a pe : — Tupana'ga ti tomombyry pe me pe nderekovo katu , ei g̃a Paulo'g̃a pe .
63001008	Recommendation	Tapenhimoandyandyjukari ti g̃a pe a'ero . Penhimoandyjukarame po ti pe ndaperekoa'javi pejikokatua ikwepykavag̃wama nehẽ . Penhimoandyjukare'ymame po ti Tupana'ga imombyryhetepavi pe me pe mbuhua ojipyri nehẽ .
66011006	Violence	Mokonha'g̃a ipopoaka . Po g̃a imbopo'opotari amana imombe'urame Tupana'ga nhi'ig̃a mil duzentos e sessenta dias rupi , a'ero ti amana ndokyri nehẽ . Po g̃a yhya monhimbotepotari aherekoro , a'ero ti yhya onhimbote aherekoro nehẽ . Po g̃a imondoparavuhupotari karugwate'varuhua yvya koty , a'ero ti karugwate'varuhua oho yvyakotyva'ea pe yvyakotyve'g̃a pe nehẽ no . Po g̃a imondopotapotari , a'ero ti ohooho nehẽ .
44008021	Sin	Ore Tupana'ga ra'uva mbuhurukarame ko nde orereheva'ea rũi . A'ereki nde ndepy'a te'varuhu Tupana'ga pe , ei Pedro'ga ga pe .
43017010	Faith	Kiroki g̃a ojiko ji rehe — g̃a nhaporemo ko ndereheve'g̃a . Ndereheve'g̃a jitehe ko jireheva'ero no , ei ga . Igwete po ti g̃a hepiukari jiruvihavuhuhetea nehẽ , ei Jesus'ga ga pe .
45003012	Sin	“ Opohi pa g̃a Tupana'ga hugwi . Ndoakwahavihu pa g̃a . Ndokokatui pa g̃a , ” e'i ikwatijara .
50002003	Recommendation	Pejihe jate rũi ti pejapyaka a'ero . Tapenhimboheteteheuhui ti pejikovo . Nahã po pe'ji ojipe'g̃a mombe'gwovo hamo : “ Ji hohe ko g̃a ndekoi , ” pe'ji penhimbohetee'yma .
66001013	Description	Hyapehava pyteri pe ji ga repiagi . Ga rekoi ga ja — kiroki yvyakotyve'ga yvagipeve'ga no . Ipukuhu gapira okwava gapya pyvõ . Oku'ayvira ga omongi imondovo opoti'a rupi . Ouro apopyra ko gaku'ayvira .
66022003	Faith	Pevova'ea pe nhaporemo pevove'g̃a pe nhaporemo po ti Tupana'ga nde'i nehẽ : “ Ite'varuhu po ti nde ve nehẽ . ” A'ea rũi po ti ga ei nehẽ . Cidade pe ti Tupana'ga rekoi oapyga oapykavuhua rehe okovo g̃anduvihavuhuhetero cordeiro'jave'ga pavẽi nehẽ . Ganhi'ig̃a rupi ti Tupana'gareheve'g̃a ndekoi ga mboheteavo nehẽ .
60004007	Recommendation	Oho g̃werĩ kiro yvya papava apiavo mbatera papava apiavo nehẽ . Pejapyaka katu ti penhimbovyvya xanhi'inhi'ĩ Tupana'ga pe javo .
44014026	Grace	Pevo g̃a avi itayharuhua pype ogwovo . Igwete g̃a jivyri Antioquia pe jitehe — kiroki Síriapeve'g̃a gwyripeva'ea — perope Jesus'gareheve'g̃a e'i ypy Tupana'ga pe : “ Emombyry ti Paulo'g̃a pe g̃a horame oporavykyavo nde ve , ” e'i ypy g̃a ga pe pevo ikwehe . Oporavyky pa g̃a Jesus'ga mombe'gwovo a'ero .
46007028	Recommendation	Emo enhimbirekorame nde nderekote'varuhui . Hembirekoe'ỹvehẽa na jitehe g̃wembirekorame po ti hẽa ndokote'varuhui a'ero . Emo penembirekorame koji'i po ti pe ikwahavi hahya nehẽ pejikovo avo yvya koty nehẽ . Ndapotari ji hahya pe me novĩa . Nurã ji ei pe me : Pyry pe napenembirekoi g̃a potaruhue'yma .
49006012	Sin	A'ereki yvyakotyve'g̃a rũi nhande timovahĩ . Ndaha'oiva'ea ndahekoiva'ea a'ea reki nhande timovahĩ anhag̃a Diabo'gapyriva'ea . A'ea ko oko ipopoakaheteva'ea ipopoakaheteva'eareheva'ea no Cristo'gareheve'g̃arũive'g̃a nduvihavava'ea no . Cristo'gareheve'g̃arũive'g̃a nduvihavava'ea g̃a pojykaro g̃waramo g̃a pe ypytuna ja kiro . A'ereki g̃a ndokwahavi Tupana'ga . A'ereki g̃anduvihavava'ea noarõi Tupana'ga kwahavukare'yma g̃a pe . Nhande timovahĩ Diabo'gapyriva'ea nhaporemo anhag̃a nhaporemo a'ero . Yvatea gwyri pe a'ea ruvi okote'varuhuavo .
59001005	Recommendation	Po pe ei : “ Marã po ti ji rekoi nehẽ ? A'ereki ji ndakwahavi , ” pe'e po pe . Penhi'ĩ ti Tupana'ga pe a'ero ore mbo'e javo . “ Ekwahavuka ti ore ve . A'ero po ti ore rekokatui nehẽ , ” pe'ji ti ga pe . A'ereki Tupana'ga nonhi'ig̃ahyi nhande erame ga pe . Ga ko oko nhanerembi'ea rupi ipojihuve'yma . Pe'erame ga pe po ti ga ikwahavukari pe me a'ero nehẽ .
52005019	Recommendation	Tapemombigi ti Tupana'ga ra'uva penhimbo'erame . Pehendu katu ti inhi'ig̃a .
58009002	Description	A'ero Tupana'ga nhi'ĩpo'ruavo Moisésva'ea japoukari tenda tapyjamo Tupana'ga mbohetehavamo . Mokõi hyrua tenda pype : kokotyva'ea kikotyva'ea pavẽi . Kokotyva'ea pype ahe imondoukari hyapehava , mesa , pão . Omondouka ahe pão mesa rehe Tupana'ga rovai pyteri pe ga'apoa javo jupe . Nahã ahe imondoukari hyrua pype kokotyva'ea pype . Tupana'ga ei hyrua pe kokotyva'ea pe : Ipojykahava . Nahã ga inog̃i hera hehe . A'ereki pea Tupana'ga opojyka ojive .
66003018	Recommendation	— Nurã kiro ji pe mog̃itai . Ji pyri ti pejo embuhu ji ve javo , ei Jesus'ga . Ji hugwi ti pepyhy ouro imbokatupyra tatapypeva'ea . A'erame tehe ti pe mbateramo tuhẽ nehẽ , a'e ji , ei Jesus'ga . A'ereki ji amondo tehe pota he'yjuhuva'ea pe me . Ji hugwi ti pepyhy tapy'ynhapitig̃ahivuhuva'ea . A'erame tehe ti pe ndapekoa'javi ipire'ỹve'g̃a ja nehẽ . A'ero ti ojipe'g̃a ndohepiaga'javi pepire'yma nehẽ . A'ero ti pe napenhinotĩa'javi nehẽ , a'e ji , ei Jesus'ga . A'ereki ji amomboruka pota pendekote'varuhua pe hugwi pe mombyrypota toko pyry ti g̃a ji ja javo . A'ero jipyryva a'e ji pepitig̃ahivuhuva'ea pe , ei ga . Ji hugwi ti pepyhy mohag̃a nhandya imongyavo pejeakwara rehe , ei Jesus'ga . A'erame tehe ti pe hepiakatui nehẽ , a'e ji , ei Jesus'ga . A'ereki ji akwahavuka pota nhimombe'ukatua pe me .
62005013	Faith	A'ea nhaporemo ji akwatija pe me tapekwaha ti pejikoag̃wama yvagi pe javoji . A'ereki pe pejiko Tupana'ga ra'yra'ga rehe .
43007018	Faith	— Kiroki g̃a omombe'u g̃wemimbo'etehea — g̃ahã e'i ji mbohete ti javo , ei ga . Jara'g̃a ki a'e te e'i : “ Gaha ti pembohete ga — kiroki ga ji mbuhuruka avo . ” Kiroki g̃a e'i poro — g̃a nomoandyandyi ojipe'g̃a . A'itituhẽva'ea g̃a omombe'u , ei ga .
47004007	Grace	Ore Cristo'ga mombe'urame ore ko itujuga apopyra ja — kiroki gwereko mbatepyryva ipype . A'ereki itujuga apopyra ndipopoakari ohag̃e'yma g̃waramo . Ore na jitehe ndorepopoakari pyryheteva'ea mombe'gwovo katu Cristo'ga mombe'gwovo katu . Tupana'ga ki a'e te ore mbopopoaka ore pojykavo . Nurã ore Cristo'ga mombe'ukatui ojipe'g̃a pe . A'ero g̃a ei : “ Tupana'ga popoakahetea opoko Paulo'g̃a . Nurã Paulo'g̃a Tupana'ga nhi'ĩpo'rupavi Cristo'ga mombe'ukatuavo nhande ve , ” ei g̃a .
45012019	Recommendation	Nhiirũ , tapejipygi ti ojipe'g̃a ndehe . Na ti Tupana'ga pe ndepygi g̃a ndehe nehẽ imbohahyavo g̃a pe nehẽ . A'ereki ikwatijara e'i Tupana'ga nhi'ig̃a mombe'gwovo . “ Jihi po ti g̃a ndepy g̃a ndehe nehẽ — kiroki g̃a ombohahy ojipe'g̃a pe , ” ei ga . “ Jihi po ti ambohahyuka g̃a pe a'ero nehẽ , ” ei nhandepojykaharete'ga , ei ikwatijara .
43008054	Faith	Igwete Jesus'ga ei g̃a pe : — Po jiteheuhu anhimbohete , a'ea po ndapyryvi hamo , ei ga . Jiruva'ga reki ji mbohete Tupana'ga — ga pe jitehe pe'e tehe reki orombohete ore ga javo tehe , ei ga g̃a pe .
45014020	Recommendation	Pyry nhande i'upavi mbatera novĩa . Emo ite'varuhu nhande mbatera ui g̃a pyri — kiroki g̃a e'i : “ Ite'varuhu ahe i'urame g̃wihã . ” I'urame po nhande g̃a mbote'varuhui a'ero . Tapembote'varuhui ti nanongara'g̃a Tupana'gareheve'g̃a a'ero g̃wia ue'yma g̃a pyri .
43019040	Description	Igwete g̃a a'ea imamani tapy'ynhapipyryva pyvõ imondovo perfume apopyra tapy'ynhapira pype inog̃a . A'ereki nahã judeus'g̃a omboavujikwe ahera'oa jipi ahetyma renonde .
58010034	Faith	Peporogwety pe cadeiapypeve'g̃a no . Tupana'ga arõe'ỹve'g̃a g̃a mongi ipype . A'ereki Tupana'ga arõe'ỹve'g̃a ndopotari g̃a jikogame Tupana'ga rehe . Ojipe'g̃a ipyhygaharame ojive pembatera pe hugwi pe napendoryndorypigi reki . A'ea rupi pe ei : “ Orogwereko ore pyryva'ea yvagi pe . Koji'i pyry yvagipeva'ea yvyakotyva'ea hohe . Yvagipeva'ea niymyani . Ndopavi , ” pe'e pe ikwahava .
44013023	Grace	— Daviva'ea rymymino'ga reki Tupana'ga omongouka nhanderekote'varuhua momboharamo heikwehe , ei ga . A'ereki ymya Tupana'ga e'i nhandere'yjava'ea pe israelitasva'ea pe : “ Aerẽ ti ji Davi'ga rymymino'ga mongoukari pembopiro'yharamo nehẽ , ” ei Tupana'ga , ei ga . Kiro Daviva'ea rymymino'ga tuhẽ Tupana'ga omongouka a'ero o'eagwera rupi katu . Ga ko Jesus'ga , ei Paulo'ga ga mombe'gwovo g̃a pe .
46002009	Faith	Aherembikwatijara Tupana'ga mombe'uhava e'i reki hako : “ Ymya Tupana'ga e'i : ‘ Tamombyry hete ti nhiarõhara'g̃a pe , ’ ei ga , ” ei ahe . “ Ndihepiagi pa nhande nanongara Tupana'ga remimombyryvag̃wama , ” ei ahe hako . “ Nihenduvi pa a'ea no . Niandeaporog̃itai pa nhande nanongara rehe Tupana'ga remimombyryvag̃wama rehe , ” ei ahe ikwatija hako .
45008011	Grace	Tupana'ga ra'uva Jesus Cristo'ga mbogwera gamanoa hugwi raikwehe . Po gara'uva jikoty'ari pe pavẽi , a'ero po ti Tupana'ga jitehe penda'oa mbogweravukari gwa'uva pe nehẽ pemanoa hugwi nehẽ . A'ereki gara'uva ojikoty'a pe pavẽi .
45008016	Faith	Nhande ko Tupana'ga ra'yramo , xa'e nhande . “ Pohi tuhẽ pe'ji , ” e'i Tupana'ga ra'uva nhande ve no .
48006007	Recommendation	Tapenhimoandyandyi ti pejikote'varuhua rehe . A'ereki ahe nomoandyandyi Tupana'ga . Jukwaha reki nhande ve . Nhande itymame mbatera g̃wia jitehe po ti nhande jykyi a'ero nehẽ . Na jitehe nhande rekote'varuhurame ite'varuhu tuhẽ po ti nhande ve a'ero nehẽ . Tupana'ga po ti ombohahyuka nhande ve nehẽ .
45011022	Grace	Pehepia pe Tupana'ga reaporog̃ita . Ga pyry hete . Emo ga ombohahy g̃a pe g̃a jikoge'ymame ojihe . Pe me reki ga pyry pe ndekoro g̃waramo garemimombyryva rupi jipi . Ahaname po ti ga pohiri pe hugwi nehẽ no .
59005007	Recommendation	Nhiirũ , kiro ji ei pe me : Penhimomiranamba ti Jesus Cristo'ga rura imboha'uva . Ehepia re ko matetỹhara'ga . Onhimomirana po ga i'apyryva imboha'uva . Omboha'u po ga amana itymame . Aerẽ po ga imondomondoi jahya . Nonhimbaekwahivi po ga a'ero . “ Ikyra'javirẽ po ti horyvamo mbatera nehẽ , ” e po ga .
55001016	Grace	Onesíforo'ga jate ko g̃a ja rũi reki . Toporogwety ti nhandepojykaharete'ga Onesíforo'ga garongapypeve'g̃a no , a'e ji . A'ereki Onesíforo'ga uhuuhu ji pyri ji mbohoryoryva . Ipoyja hete ga ji rehe ji rename cadeia pype .
62002028	Faith	Kiro ji ei pe me jira'yra'java'ea pe : Pejikoty'a ti Cristo'ga pavẽi tipojihuvyme ti ga nehẽ ga jipiukarame nhande ve nehẽ . Pejikoty'a ti Cristo'ga pavẽi tiandepoyjare'ymuhũyme ti nhande ga pyri ga rurame nehẽ .
48005016	Recommendation	Na tuhẽ ji ei pe me kiro : Na Tupana'ga ra'uva nhimbopogweukari pe me . Nahã po ti pe ndapekoi tuhẽ pejipy'ate'varuhua remimbotarimova'ea rehe pejikovo .
54001015	Grace	A'itituhẽva'ea nhande ei . Togwerovia hete ti g̃a a'ero nhande pavẽi . Ymya Cristo Jesus'ga uhu yvya koty tamombo ti ji yvyakotyve'g̃a ndekote'varuhua g̃a hugwi javo , xa'e nhande a'itituhẽva'ea mombe'gwovo . G̃a hohe pa reki ji ako te'varuhu kako .
49006010	Faith	Nhiirũ , kiro ji ikwatijapavukari g̃werĩ imombe'gwovo pe me tapehendu katu ti Tupana'ga nhi'ig̃a . Penhimbopopoakaruka ti nhandepojykaharete'ga pe Cristo'ga pe gapopoakahetea pyvõ penhimongovouka garemimbotarimova'ea rehe pejikoty'aro g̃waramo ga pavẽi .
46010012	Recommendation	Tape'ei ti pejive : “ Jijikohetero g̃waramo Cristo'ga rehe po ti ji ndakote'varuhua'javi nehẽ , ” tape'ei ti . Mara'ngu po ti pe kotihĩ pejikote'varuhua'java nehẽ ? Penhimboko'i ti . Pejapyaka katu ti tapekote'varuhua'javyme ti a'ero .
58010014	Grace	Ojipeji ga jijukaukari Tupana'ga remimo'ẽhara'g̃a ndeaporog̃ita mombyrypava avuirama inog̃atuavo g̃apy'a . Nahã ga g̃a pokogi imombopava g̃andekote'varuhua g̃a hugwi .
43010031	Violence	A'ero judeus'g̃a nduvihava'g̃a ipyhygi ita tiapi ti ga javo .
46011003	Description	Takwahavuka ti a'ero pe me . Cristo'ga ko huvihava'ga akwaimbae'g̃a pe . Akwaimbae'g̃a ko huvihava'g̃a g̃wembireko'g̃a pe . Tupana'ga ko huvihava'ga Cristo'ga pe .
58011036	Violence	Jarava'ea pe hahyhetero no ahe jikoga g̃waramo Tupana'ga rehe . Okote'varuhuva'ea ahe rerekomemui ahe mbotegweteavo ahe mondohondohoga ipira apopyra pyvõ ahe kwaekwa itanhuramuhũa pyvõ no ahe momboa cadeia pype no .
58006019	Faith	Ipohyiva'ea âncora nombojijyjukari yharuhua ahe imomborame yharuhua hugwi ihamuhũa pyvõ . Na jitehe nhandereaporog̃ita ndojirojijyja'javi . A'ereki nhande tirovia tuhẽ Tupana'ga aerẽ Jesus'ga pe po ti ga nhande rerurukari ojipyri yvagi pe nehẽ javo . Nianemoandyandyi po ti ga nehẽ . Jesus'ga rehe nhande jikogi a'ero nhandekyhyjie'yma . Ga oho jipe yvagi pe Tupana'ga pyri tuhẽ nhande repyga okovo ikwava'ẽhara'g̃a nduvihavuhuro . Avo yvya koty ikwava'ẽhara'g̃a nduvihavuhu'g̃a na jitehe oho Tupana'ga ronga pype hete hovapiahava aherovai gwe'yja'g̃a ndepyga .
49005011	Recommendation	Ypytunimo ojipe'g̃a ndekoi tianderepiagyme ti g̃a javo . A'ero g̃a ndekote'varuhui . G̃a ja rũi ti peko a'ero . Tapekote'varuhui ti . A'ereki nanongara'g̃a ndojogwerekokatui . Ndokokatui g̃a . Nomombe'ui g̃a a'itituhẽva'ea . Pe'ji ti g̃a pe a'ero : “ Tapekote'varuhua'javi ti . Pepohi ti pejikote'varuhua hugwi imomboruka Cristo'ga pe pejikoga ga rehe . ” A'ea ti pe'ji g̃a pe g̃andekote'varuhua mboukwahava .
59004011	Recommendation	Nhiirũ , tape'ete'varuhui ti pejohupe . Tape'ei ti penhirũ'g̃a pe : “ Ite'varuhu g̃a . ” Pe'erame a'ea g̃a pe pe pe'e te'varuhu Tupana'ga nhi'ig̃a pe no ite'varuhu javo jupe . Pe erame ite'varuhu Tupana'ga nhi'ig̃a pe pe napehendukatua'javi ganhi'ig̃a . Pe'e tehe pe : “ Jihi koji'i akwaha ganhi'ig̃a hohe . ”
66021021	Description	Doze ko cidade herekoi portas . Portas oko pérolas . Doze portas ko doze pérolas a'ero . Pehea cidadepeva'ea ko ouropyryva nhaporemo japopyra — kiroki ouro nomombaraviva'ea . Nurã ouro oko vidro ja — kiroki vidro nomombaraviva'ea . Nurã ji hepiagi ouro yvytera pype .
58003006	Faith	Cristo'ga ki a'e te Tupana'ga ra'yramo Tupana'ga nhi'ĩpo'rupavi Tupana'gareheve'g̃a nderekokatuavo g̃a mongomongovo onhi'ig̃a rupi okovo g̃anduvihavuhuhetero . Po nane'ymi nhande ndiajikopigi Tupana'ga rehe avuirama gaha nhande mbojiko ojihe javo , a'ero nane'ymi nhande rekoi gareheva'ero . Po nane'ymi nhande nimbohetepigi ga avuirama gaha po ti omombyry nhande ve nehẽ javo , a'ero nane'ymi nhande rekoi gareheva'ero .
45012009	Recommendation	Pe'ara tehe rũi toarõ g̃a . Pearõ hete tuhẽ ti g̃a . Tapekoi ti aherekote'varuhua rehe . Ahepyryva rehe ti peko .
66011013	Violence	A'ea rupi jitehe yvya ig̃wyg̃wyhetei . Nurã onga ndurundurugi he'yjuhuva'ea cidade pe . Dez onga pyteri pe nanani ojipeji ndurugi onhika'mbika'mbiga . Nahã a décima parte da cidade onduru . Sete milve'g̃a omano yvya ig̃wyg̃wyheterame onga ndurundurugame . Kiroki g̃a nomanoi — g̃a e'i : — Tupana'ga ipopoaka hete ! Nahã g̃a ei okyhyjiheteavo yvagipeve'g̃a nduvihavuhuhete'ga hugwi Tupana'ga hugwi .
48003020	Description	Abraãova'ea pe ki a'e te Tupana'ga tehe ombuhu onhi'ig̃a . Ga nomonhimoanhani onhi'ig̃a ojipe'g̃a pe imbuhuruka . Ga tehe ombuhu katu onhi'ig̃a ahe ve hako .
43019010	Description	Igwete Pilatos'ga ei ga pe : — Nerenhi'ig̃ihũ nde ji ve ? ei ga . Nderekwahavi tuhẽ nde jipopoakara naerũ ? G̃anduvihavamo ji erame g̃a pe po ti g̃a nde mohemi nehẽ , ei ga . Ji erame g̃a pe po ti g̃a nde kutugi yva rehe nde jukavo nehẽ , ei ga Jesus'ga pe .
44008032	Description	
44013021	Description	Aerẽ nhaneramonhava'ea ruri javo Samuelva'ea pe : “ Huvihavuhu'ga ore oropota ag̃wamo toremondomondo ti ga nde py'rovo , ” ei ahe Samuelva'ea pe hako , ei ga . Igwete Tupana'ga Saulva'ea mongoi aheruvihavuhuro a'ero . Saulva'ea ko Quisva'ea ra'yrava'ea Benjamimva'ea rymyminova'ea , ei ga . Igwete Tupana'ga Saulva'ea mongoukari aheruvihavuhuro he'yi kwara rupi quarenta kwara rupi , ei Paulo'ga g̃a pe .
56001010	Sin	Tombo'e kwaha ti Jesus'gareheve'g̃a ndepiakatuhara'g̃a , a'e ji . A'ereki he'yjuhuve'g̃a nohendukatupotari okovo g̃wemimbotarimova'ea rupi onhi'ĩteheavo onhimoandyandyita ojipe'g̃a moandyandyita no . Judeus'g̃a ojikytiukave'g̃a jara'g̃a hohe nohendukatupotari .
44010012	Description	Gwereko paravuhu mbatera ipype onhimongyavo ipyva'ea hyryryva'ea ipepova'ea .
43017022	Grace	Apĩ , nde ererekouka ji ve ejuvihavuhuhetea . Na jitehe ji arekouka a'ea g̃a pe no toko ti g̃a ojipejiva'ea'java'ero nhande javijitehe nehẽ no , ei ga Tupana'ga pe .
55001013	Faith	Embopogwe ti nhiremimombe'ukatua a'itituhẽva'ea ojipe'g̃a mbo'ekatuavo hehe . Nane'ymi ti ejiko hete ga rehe ga arõheteavo ojipe'g̃a arõheteavo no . Nahã nde rekoi ejikoty'aro g̃waramo Cristo Jesus'ga pavẽi .
43002006	Description	Pevo gwereko yhya ryrua ita apopyra . A'ereki judeus'g̃a nane'ymi ojipyhepyhei . Oheohei g̃a mbatera jipi no nahã nhande nhimombyryvi Tupana'ga pe javo . Nurã gwereko pevo mbohapyrete seis yhya ryrua . Inainani gwereko he'yjuhu cem litros gwerevi ipype tynahemame .
46015034	Recommendation	Peapyakwapupu ti imombiga pejikote'varuhua . Jararamo pepyteripeve'g̃a ndokoi hete Tupana'ga pavẽi . A'e ji a'ea pe me tapepoyjayjaryme ti a'ero .
49004002	Recommendation	Tapenhimbohetei'i'i ti . Penhimog̃atyromba ti . Penhimomirana ti penhimonha'ngae'yma pejogwerekokatuavo penhoarõheteavo .
65001023	Recommendation	Jara'g̃a oho hahyva'ea ruvihava viara rupi . Pe'ji ti g̃a pe a'ero : “ Peho g̃werĩ pe hahyva'ea ruvihava pype . Pepohi ti pejikote'varuhua hugwi pejikoga Cristo'ga rehe , ” pe'ji ti g̃a pe . Hendukaturame penhi'ig̃a po ti pe g̃a mongoi Tupana'ga viara rupi nehẽ . Peporogwety ti jara'g̃a no — kiroki g̃a opotaruhu okote'varuhuavo . G̃a porogwetygame ti pejapyaka katu pejihe tapekoi ti g̃andekote'varuhua rupi no , a'e ji pe me .
45008028	Grace	Nhande xako hete Tupana'ga rehe . A'ero Tupana'ga nhande pokogi mbatera rahya mombyrypava nhande ve . Ojikwe vehevi ga ei nhande ve : “ Pe ko jireheva'ea tapeko ti nhiremimbotarimova'ea rehe , ” ei Tupana'ga .
45016019	Recommendation	Pehe reki pehendu katu Cristo'ga mombe'ua . Ojipe'g̃a nhaporemo okwaha penemiendukatua . Nurã ji roryroryvamo pe ndehe . A'e ji pe me a'ero : Peko katu kwaha ti , a'e ji . Tapekote'varuhukwahavi ti , a'e ji pe me no .
58009004	Description	Ipojykahetehava gwereko perfume mbokaihava ouro apopyra . Ipojykahetehava gwereko hyru'ia no Tupana'ga rembikwatijarukara ryru'ia . Omomog̃uka ahe ouro hehe . Tupana'ga rembikwatijarukara ryru'ia gwereko nhaepepoa ouro apopyrava'ea . Nhaepepoa gwereko mbeju'ia'javuhuva'ea maná . Hyru'ia gwereko Arãova'ea apoagwera no yvyra — kiroki yvyra ipoty . Gwereko itapereuhua no — kiroki a'ea rehe Tupana'ga okwatijarukaripe ahe ve ymyahũva'ea .
45003027	Faith	Xanhimboheteyme tuhẽ nhande naerũ . A'ereki aherembikwatijaragwera rendukaturo g̃waramo rũi Tupana'ga nhande mombyry . Nurã nhande nianhimbohetei . Nhande jikogame Cristo'ga rehe ga nhande mombyryvi .
43014010	Faith	Ji ko ako Tupana'ga pavẽi . Tupana'ga oko ji pavẽi no . Ndereroviari nde a'ea naerũ ? ei ga Filipe'ga pe . — Nhinhi'ig̃ame pe me ji ndakoi nhiremimbotarimova'ea rehe , ei Jesus'ga g̃a pe . Tupana'ga reki ji monhi'ĩ . Jipavẽiva'ero ga ji mongo g̃wemimbotarimo jipi , ei ga g̃a pe .
44016022	Violence	Kiro pevove'g̃a nhimbohovajapavi Paulo'g̃a ndehe a'ero onhimongyavo . Igwete g̃anduvihava'g̃a imbotararararagukari Paulo'g̃a pirekyitauka g̃a hugwi . Igwete g̃a g̃a nupanupãukari yvyra pyvõ g̃a momboruka cadeia pype g̃a mongiavo . — Teremohemukari ti g̃a g̃a monguva ipype , ei g̃a guarda'ga pe .
43013034	Recommendation	— Ipyahuva'ea ji imombe'ui pe me kiro , ei Jesus'ga g̃a pe . Penhoarõ hete ti , a'e ji pe me a'ero , ei ga . Ji opoarõ hete pe nderekokatuavo . Na jitehe ti penhoarõarõ hete a'ero pejogwerekokatuavo , ei ga g̃a pe .
47005001	Grace	Nahã ore ei . A'ereki ore orokwaha nhanderuhavag̃wama yvagi pe . Avo yvya koty nhande xakoahi'vi . Po nhande manoi nhande ve Tupana'ga gwereko yvagi pe nhanderuhava — kiroki a'ea Tupana'ga oapo nhande ve avuiramava'ea . Pevo ti nhande ruvi avuirama nhanemanoe'yma'java nehẽ .
43012044	Faith	Aerẽ Jesus'ga eahyahivi g̃a pe : — Kiroki g̃a ojiko ji rehe — ji rehe jate rũi g̃a jikogi . Ga rehe g̃a jikogi no — kiroki ga ji mbuhuruka kokoty , ei Jesus'ga g̃a pe .
44009013	Description	Igwete Ananias'ga ei : — Po ahe ndohoi Saulo'ga pyri hamo , ei ga . He'yive'g̃a omombe'u gareaporog̃ita ji ve oji'i . Oko te'varuhu ga ndereheve'g̃a pe Jerusalém me heaji'i , ei ga Jesus'ga pe .
55003002	Sin	Mbapava koty po ti yvyakotyve'g̃a ndekoi ojihe jate onhiarõheteavo nehẽ . Opota ranuhũ po ti g̃a itambere'ia nehẽ . Onhimbohete tehe po ti g̃a nehẽ jihi ojipe'g̃a hohe javo . Noarõi po ti g̃a ojipe'g̃a nehẽ jihi jate ko jipyry javo . Onhi'ĩ te'varuhu po ti g̃a Tupana'ga pe ojipe'g̃a pe nehẽ no . Nohendukatui po ti g̃a uva'g̃a nhi'ig̃a oy'g̃a nhi'ig̃a nehẽ no . Ndohoryvi po ti g̃a ahe rehe ahe imbuhurame g̃a pe nehẽ . Ndokopyryvi po ti g̃a Tupana'ga arõe'yma nehẽ .
45005009	Grace	Cristo'ga manoro g̃waramo Tupana'ga ei nhande ve kiro : “ Pepyry pe . ” A'ero po ti na tuhẽ nehẽ no . Nhande mombyryva g̃waramo po ti Cristo'ga nhande mbopiro'yi Tupana'ga monha'nga hugwi . A'ero po ti Tupana'ga nonhimonha'ngaa'javi nhanderekote'varuhuagwera rehe nhande mondove'ỹ hahyva'ea ruvihava pype nhande manorame nehẽ .
45014014	Sin	Mbatera nhaporemo pyry reki . Pyry nhande i'ui mbiara a'ero . A'ea tuhẽ Jesus'ga okwahavuka hete ji ve okovo ji pavẽi . Po ojipe'g̃a japyakai mbiara rehe ite'varuhu ahe i'ui javo novĩa , a'ero po g̃a pe ite'varuhu tuhẽ g̃a i'urame .
54004006	Faith	Po nde imombe'upavi Tupana'ga rembi'ea pevo nhaneirũ'g̃a pe Jesus Cristo'gareheve'g̃a pe , a'ero po ti nde poravykykatui Jesus Cristo'ga pe nehẽ . Eporavykykatuavo ga pe ti enhimbo'e katu Jesus'ga mombe'ua rehe a'itituhẽva'ea rehe no — kiroki Jesus'gareheve'g̃a nemimbo'ekatua rupi nde ereko jipi .
