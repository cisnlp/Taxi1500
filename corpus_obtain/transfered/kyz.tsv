62003016	Faith	Jejui Kristu 'ga ako amanũmũ janee ikue , jane ree 'Uwarete 'ga poromutara resaukaawamũ janee ikue . “ A'jea futat 'ga poromutaramũ jane ree ” 'ea jane 'ã ikwaapa . A'eramũ ki jane jareporomutaramũ jarejuee 'ga 'jawerimũ etee futat . “ Je najemanũweri 'gã nee tejemuaẽmaw ipe ” , pe'je kasi ne . Pẽpota'wa ki pejejuee .
43013001	Grace	Maraka apoawa upe iwaẽm ja'wyja'wyrauwe Jejui 'ga 'jau ojeupe : “ 'Awamũ iwaẽmi 'gã maraka apoawa upe , Egitu ywy awi oypyfera 'gã nenũ'ẽawer are wea'awa maraka upe . A'eramũ 'awamũ futat owaẽma ja'wyja'wy je manũawa upe . Temanũ re nipo je oi tejewya ywag ipe Tejuwa 'ga pyri nũ ” , 'jau Jejui 'ga akou ojeupe etee futat . Wemiayuwamũ 'ga oporomutaramũ ore ree ikue . Amanũ enunewe 'ga mama'e apou oree , ore ree oporomutaawa resaukaawamũ ikue .
58003017	Sin	A'e are Janeruwarete 'ga amara'neramũ 'gã nee rakue . A'eramũ 'ga 'gã mogyaukaa 'gã mojewarau jũ myter imũ kwarẽta kwara magwapa rakue . Oje'eganuwe'emawer ipe etee futat 'gã opapa rakue . Oje'eganuwe'emamũ 'ga 'gã monoukare'ema 'gã nupe esaukaripyrera ywy pe . “ Naje rerowiari futari 'gã . A'eramũ 'gã awawe'em ojeupe je'eawera ywy pe ” , 'jau 'ga rakue .
60001014	Recommendation	Jarejuwarete 'ga ra'yramũ pejemogy . A'eramũ ki pẽẽ 'ga je'ega renupa katu katu pejejemogyau . 'Ga rerowiare'ema ako pẽẽ mama'e apou pejejemogyau pejejemifutar imũ etee ikue . A'ere kasi 'awamũ peapo mama'ea pejejemifutar imũ etee pejejemogyau ne .
45011032	Grace	Janeruwarete 'ga 'jau janee najuejue etee futat rakue : “ Nuenuwi 'gã jeje'ega . Mama'e tywera 'gã wapo ajemogyau . A'eramũ je 'gã mogyau ifaripyrera 'jawewaramũ futat . 'Ga tywera 'gã nerekou ” , 'jau 'ga rakue . A'eramũ 'ga 'jau “ Tajemuaẽm 'gã nee 'jau ” , 'jau 'ga janee rakue .
66006006	Description	'Ga resakawe je 'ga amũ je'ega renupa , eae'yi ma'e 'gã pyter ipewara 'ga je'ega renupa : — Epy ete temi'urama . Majepei 'ara rupi etee aeporowykyawera repya teepawamũ temi'uram are . Epy te temi'urama . Eremojopype kasi 'miara kawera 'y are tuwiuu ma'e 'jawe ne . Y'waya nanẽ kasi eremojopype 'y are tuwiuu ma'e 'jawe ne .
59004010	Recommendation	Ajemotywet je enee ojeupe pẽẽ 'eramũ Janeruwarete 'ga pẽtywera tomoit pẽ nui 'jau . Pejetywera pejejewi imoir ire pẽnesage pejejemogyau 'ga upe nũ .
44017031	Grace	— Wemifutara 'ara rupi etee futat nipo Janeruwarete 'ga ae momapa . 'Awamũ te aje 'ga 'ã kũima'e 'ga amũ muri imogou ae upe . A'e 'ga kũima'e 'ga ae kwaap katu katu akou . Anure nipo 'ga ae majatykau wowase . Werowiaramũ etee futat 'ga ae mogyau ojepyri nipo . Werowiare'ema 'gã 'ga imonou etee mama'eukwaawa rapyaw ipe . 'Ga futat poromũ , Jejujamũ . A'e 'ga futat 'ut amanũmũ 'au jane pyri rakue . A'ere Janeruwarete 'ga 'ga moferawi etee rai'i nũ . A'jea futat aipoa . A'je'em ire amunipo 'ã 'ga nomoferawi futari 'ga rai'i — 'jau Paulo 'ga u'ama imome'wau 'gã nupe .
43019002	Description	A'erauwe 'gã 'ga rerawau 'ga mopika . A'ere 'gã juapekagũũ muapỹina 'ga akagyrũnamũ iapou 'ga upe . A'eramũ 'gã imonou imunepa 'ga akaga pype . A'eramũ 'gã 'wyriararete raity piraga munepa 'ga wi , 'ga rerekoemãawamũ .
54005014	Recommendation	A'eramũ ki nanuara 'gã tomenaru'jap tãmẽjẽ . A'eramũ futat 'gã wa'yramũ . A'eramũ futat 'gã oporowykyau wa'yra upe omena upe 'jau . A'eramũ Jejui 'ga rerowiare'ema 'gã jane ago'wawe'em ajemogyau 'gã nee .
43014011	Faith	Je rerowiat pejepe . Je futat ako Tejuwarete 'ga pir are . 'Ga nanẽ akou jepir are nũ . Aipoa ki perowiat . Jeje'ega rerowiare'ema ki jeremiapofer are je rerowiat pejepe .
66020014	Violence	Ae momapawa 'gã imonou imomoa mama'eukwaawa rapyaw ipe . Ma'eramũ 'ã ae namanũu'jawi futari numiamũ . A'ere Janeruwarete 'ga werowiare'emamũ ae pe'ai ojewi . A'eramũ ae awau ajemogyau muku 'ga wi wayrũnamũ nakwaparimũ rũi futat . Nitywu'jawi ae'agera rupawa . Ipypewarera nanẽ 'ga imonou mama'eukwaawa rapyaw ipe . Aipoa tata ypiauu 'jawe .
58009026	Description	
44013018	Description	Kwarẽta kwara mu'aa 'gã awau ajemogyau watau amunawe'em ipe futat . Nitywi amunawa 'gã waw ipe . Nia'wyri agawewi futat 'gã Jarejuwarete 'ga upe . A'etea Janeruwarete 'ga ojejuka 'gã nee rakue — 'jau 'ga 'gã nupe u'ama imome'wau .
46011033	Recommendation	A'eramũ ki pẽẽ pejepytuna 'ga rapesaka ra'ne . 'Gã jatykapaw ire tãmẽjẽ pẽẽ Jarejararete 'ga ree pejejea'aawa mani'oko'o'i 'wau y'way rykua 'jau .
66006012	Violence	Aipo 'e re karupa'mĩ 'jawewara 'ga ka'arana mogawa mũ mopojo'oka jui nũ . A'erauwe ywya oyyita . Kwaiwete oyyita . Kwara ojemoypytunaipa . Taity ũna 'jawe akou . Jaya ojemomiraga wy 'jawe .
58011035	Violence	Amumera kũjãnamũ 'gã Jarejuwarete 'ga rerowiaa ajemogyau . A'eramũ 'ga , 'gã pytuna 'gã amũ manũnamũ , 'gã moferapa 'gã nupe rakue . Kwaiwete wejue te 'gã Jarejuwarete 'ga rerowiari ajemogyau rakue . Amumera 'gã 'ga rerowiare'ema 'gã inupãnupãu 'gã nerekou tyweaete , 'gã apisau . “ 'Ga rerowiar awi pepoir ire ore naruapisi pẽẽ ” , 'jau 'gã 'gã nupe . A'ere 'gã nopoiri futari Jarejuwarete 'ga rerowiar awi . “ Noropoiri futari ore Jarejuwarete 'ga rerowiar awi . Ojewi ore poire'emamũ 'ga ore rerooi ojepyri pẽẽ ore apisi re ” , 'jau etee futat 'gã 'gã nupe . “ 'Ga pyri oroo re te nipo ore reko esagei ” , 'jau etee futat 'gã 'gã nupe , wapisie'emauwe .
44016037	Violence	— Naani nũ'ũ . Norooi futari ore nũ'ũ . Jemime nipo 'gã ore mogeukari rai'i ? Naani . 'Gã neape 'gã ore mogeukari ai'i — 'jau Paulo 'ga jefaruu 'gã nupe . — Naruapoi agawewi ako ore mama'e tywera ai'i . Romanũa agawewi ore , pẽ 'jawe . A'etea ako 'ga ore nupãnupãukat 'gã neape ai'i . A'eramũ 'ga 'gã neape futat 'ua ore renũ'jãu nũ'ũ — 'jau Paulo 'ga oje'ega moywyrafena'i jefaruu 'gã nupe .
45013009	Recommendation	Ymã Moisesi 'ga Jarejuwarete 'ga je'ega kwasiari inuga janee rakue : “ Peko awi pejejemirekoe'em are . Kũjãnamũ nanẽ pejekowe'em pejemene'em are . Peporojuka awi . Pemunarũ awi mama'e are . Pejejokaraemã futare'ema pejejemogyau ” , 'jau Janeruwarete 'ga ikwasiarukaa Moisesi 'ga upe rakue . Aipoa 'ga je'ega a'jea futat . Enuw ire pẽẽ pejeporomutaramũ tãmẽjẽ pejejuee pejejemogyau . A'ere naaipo etee rũi 'ga je'ega . “ Pẽporomutat pejepyriwara 'gã nee pejejee pejeporomutara 'jawe etee futat . Pejejereko esage 'jawe etee futat pẽẽ pejejuerekou esage ” , 'jau Janeruwarete 'ga oje'ega kwasiarukaa Moisesi 'ga upe rakue .
62003003	Faith	A'eramũ nipo jane 'ga rapesakaramũ juejue jarepoia jaretywer awi jarejekatu'oka . Jejui 'ga re'ã mama'e tywera pyu otywe'emamũ futat . A'eramũ jane 'ga rapesakaramũ jarepoia mama'e tywera apo awi .
45007022	Faith	“ Janeruwarete 'ga je'ega renuwa esage futat . 'Awamũ pa je 'ga je'ega etee enuwi kwy ” , 'jau je tejeupe , tejekõẽãjamũ ee numiamũ .
50004004	Recommendation	Pẽẽ 'ã Jarejararete 'ga rerowiaara . 'Ga ree 'ã pejejemujaa pejejemogyau . A'eramũ ki pejeku'iramũ 'ga ree , pejeojere'emamũ . A'eramũ je aipo 'jau'japa pẽ nupe . Pe'je pejeku'iramũ 'ga ree .
66001012	Description	Aipo renupawe je tejerowaka tejakyfet katy tejeupe oje'eg ma'e 'ga resaka . Tejerowakawe je sete tatarana renawa resaka . Tatarana renawa ouru apopyrera .
58003018	Sin	
43010008	Sin	— Je renunewe 'ut ma'efera 'gã 'ã e'i pẽ nupe rakue : “ Ore Jarejuwarete 'ga remimurera ” , 'jau futatee 'gã pẽ nupe rakue . O'meramũ te 'gã 'i rakue . Muna'ywa 'jawewara 'gã futat poromũ . A'ere Janeruwarete 'ga remiayuwa 'gã nuenuwi 'gã je'ega rakue — 'jau Jejui 'ga 'gã nupe .
60002018	Recommendation	'Ga amũ upe pejeporowykyau ki pejejerekwara 'ga je'ega peenup . Pẽnerekwara 'gã amũ nipo opota'waramũ pẽ nee . A'eramũ pẽẽ 'gã je'ega taetu enupa etee . Pẽnerekwaramũ nipo pẽ nerekou tyweaete agawewi . A'etea pejeporowykyau esage ete futat pejejemogyau 'gã nupe .
44006013	Description	— A'jea futat 'ga 'ga kurawi akou . “ Nia'wyri ako Janeruwarete 'ga mogytaawa ra'e ” , e'i 'ga oree akou ai'i . “ Moisesi 'ga taetu ako o'meramũ akou ikue , oporogytau 'me akou ikue ” , e'i 'ga oree akou . “ Jejui 'ga , Nasare pe waranup ma'efera 'ga nipo 'ã Jarejuwarete 'ga mogytaawa omateepap ” , e'i Estevão 'ga oree ai'i — 'jau futatee i'me ma'e 'gã 'wyriara upe . — “ Moisesi 'ga je'ega nanẽ simojopy'rupap 'jau nũ ” , 'jau 'ga oree — 'jau futatee 'gã 'gã nupe o'meramũ , Estevão 'ga je'ẽwu'jaga .
47005018	Faith	Janeruwarete 'ga 'ã jane momyauu Kristu 'ga jane erowiaramũ . Kristu 'ga rerowiare'ema jane jemogyi 'ga ree iporomutare'emamũ . A'ere jane 'ga rerowiaramũ jane jemu'jagi Jarejuwarete 'ga ree iporomutat ma'eramũ futat . A'eramũ Janeruwarete 'ga ojee iporomutat ma'eramũ jane jemogya futaa . “ Pe'je pejewau Kristu 'ga mome'wau 'gã nupe . A'eramũ nipo 'gã nanẽ ojemu'jaga je ree iporomutat ma'eramũ ” , 'jau 'ga janee .
59005010	Recommendation	Kunumĩmet . Kũjãmet 'jau . Pẽnea'ar iki Jarejuwarete 'ga porogyta mome'warera 'gã nee . Ymã 'ã 'gã jemogyi Janeruwarete 'ga porogyta mome'waramũ 'gã nupe rakue . A'ere 'ã Janeruwarete 'ga porogytafer are iporenuwiwere'ema 'gã 'gã nereko tyweretei rakue . A'ere 'ã 'gã wereko tywereteramũ miamũ 'gã nopoiri futari Jarejuwarete 'ga mome'u awi rakue . Uag ma'e 'gã te ajemogy wereko tywera upe . Ojemouaga etee futat wereko tyweramũ . A'ere 'gã jero'wuro'wui etee futat Jarejuwarete 'ga porogyta mome'u are .
44002021	Faith	Je katu'og ape 'jara 'gã etee te je akatu'ok . A'eramũ je 'gã mogyau tejepyri ajemogy ma'eramamũ ” , 'jau Janeruwarete 'ga ikwasiarukaa 'ga upe rakue — 'jau Pedro 'ga 'gã nupe .
66007012	Faith	A'jea futat ki Jarejuwarete 'ga etee simuoryp . 'Ga te 'ã eteete ma'ea . 'Ga 'ã i'akwaap ma'ea . 'Ga 'ã mama'e amut janee . A'eramũ jane 'jau 'ga upe : “ Ene te 'ã eneresage oree ” , 'jau jane 'ga upe mama'e are . 'Ga 'ã ore'wyriararetea . 'Ga 'ã pãjẽretea . Namutat 'ga rekoi nakwaparimũ ete rũi — 'jau 'gã , Jarejuwarete 'ga mome'wau .
60003003	Recommendation	“ Tajemokaturam wã nupe 'jau kwy ” , 'jau nipo pẽẽ pejejeupe . Maran sipo Jejui 'ga rerowiaaramũ kũjãnamũ pejejekatu'oka 'gã nupe ? Taity esage munewa sipo pẽ katu'ok ? Pejewaga munewa sipo pẽ katu'ok ? Pejeakagawirywa sipo pẽ katu'ok ? Naani . Pejejewaga pyu pejekatu'oka sipo pẽ katu'ok ? Naani .
55001008	Faith	Erejenosĩ kasi Jarejararete 'ga je'ega mome'u awi 'gã nupe ne . Je wi nanẽ ejenosõue'em nũ . 'Au je reni moromunepawa pype . Kwe pe ako je oi morogyta esage mome'wau 'gã nupe ai'i . “ Jejui 'ga amanũ jane katu'okawamũ ” , 'jau je ako tewau tekou 'gã nupe imome'wau kwe pe ai'i . A'eramũ 'gã a'eramũ je pyyka je mua je munepa je mỹina moromunepawa pype . A'ere kasi erejenosĩ je wi ne . Ene nanẽ nipo 'gã ene rereko tywerete je 'jawe futat nũ . A'ere nipo Janeruwarete 'ga opãjẽ muri ene upe , ene momoirukare'ema ojewi .
43017019	Description	'Awamũ je jemonoi enepo pe . Ene'eawer imũ etee futat nipo 'ã temanũmũ . A'eramũ nipo je rerowiaara 'gã ajemogyau eneremiayuwamũ je 'jawe , mama'e apou enee je 'jawerimũ — 'jau Jejui 'ga oje'ega 'Uwarete 'ga upe u'ama .
66003002	Recommendation	Pe'je pejepaka . Oset ma'e 'jawe etee pẽẽ . Au'je Jarejuwarete 'ga je'ega renuwaiw ire . Peenup katu katu 'ga je'ega .
66016004	Description	Aipo 'ga oma'e reko'wog ypyrauwe ajepeja 'ga oma'e reko'woka nũ . 'Yrete pype nũ , 'ywu'ywura pype 'jau 'ga oma'e monou eko'woka . A'erauwe 'ya ojemu'jaga wyramũ .
45005002	Faith	Werowiaramũ Jejui 'ga 'jau 'Uwarete 'ga upe : “ 'Agamũ je rerowiaara 'ga ” , 'jau 'ga 'ga upe . A'eramũ Janeruwarete 'ga a'e are janetywera moia jane wi , ojee jane mujaawamũ . A'e are jane jareku'iramũ jarejemogyau . “ Anure taetu nipo 'ga jane mogyau oje'jawe futat . A'eramũ jane jarejemogyau jareku'iramũ 'ga ree ” , 'jau 'ga ree jarejemogypyyka .
49005005	Sin	Janeruwarete 'ga jane'wyriararetea Jejui Kristu 'ga retee . 'Gã futat nipo anure ajemogou 'wyriarareteramũ janee . A'eramũ nipo 'gã anure wemiayuwamũ jane rerawau ojepyri mama'e esage mua janee . A'ere nipo wemirekoe'em are ako ma'e 'gã na'gã nemiayuwa rũi . Omene'em are ako ma'e 'gã , okaraemã kwai are tee ojerowiaraip ma'e 'gã . Mĩmera 'gã na'gã nemiayuwa rũi . A'eramũ nipo 'gã awawe'em 'gã pyri amanũ re . Okaraemã kwai are etee ojerowiaraip ma'e 'gã ojemogypyyka okaraemã kwai are etee ajemogyau . Nojemogypyygi 'gã Jarejuwarete 'ga ree . A'eramũ okaraemã are ojemogypyyk ma'e 'gã ajemogyau maira'me are ojemogypyyk ma'e 'gã 'jawe Jarejuwarete 'ga upe . A'eramũ Janeruwarete 'ga aipo 'gã nerawawe'em ojepyri anure . Aipoa jane ikwaapa .
58011008	Faith	Abraão 'ga nanẽ rakue nũ , Jarejuwarete 'ga rerowiaa rakue . A'eramũ 'ga 'ga je'ega renupa ojeupe 'ga je'egamũ rakue , “ Ekwap 'aw awi . Taesaukat ywy pe enee 'jau ” , ojeupe 'eramũ rakue . “ Anure nipo je ene upe tejemiesaukarera monopawi katu katu ene upe enejuapyrera 'gã neewe futat . Enema'e katu katua futat nipo poa ” , 'jau 'ga 'ga upe rakue . Nokwaawi agawewi futat Abraão 'ga awawa . A'etea 'ga oo ojeupe Jarejuwarete 'ga 'eawer imũ etee futat .
49005018	Recommendation	Kawĩajaiwa taetu itykure'ema . Kawĩajaiwa tykuara 'gã oje'egaw are amã'jãue'em . Oje'ega momoa ekoete te futat ajemogyau . A'eramũ kasi pẽẽ nan ine . Pejejerekoukaa Jarejuwarete 'ga 'Agesage upe etee futat .
61002002	Sin	A'eramũ nipo 'gã amũ ojemu'jau 'gã nee kwaiwete . A'eramũ nipo 'gã nesakara 'gã 'jau : “ Nia'wyri Jejui 'ga rerowiaara 'gã na'e . Mama'e tywera etee te 'ã 'gã wapo ajemogyau ” , 'jau nipo 'gã . A'eramũ nipo 'gã 'jau : “ Jejui 'ga nanẽ nipo nia'wyri futari ” , 'jau nipo 'gã nesakara 'gã , mama'e tywera 'gã iapo resag ire .
49002018	Faith	A'ere 'ã amanũ re Kristu 'ga jane mota'wai 'Uwarete 'ga upe . A'eramũ jane 'ga rerowiaaramũ jareje'ega monoarũmũ Jarejuwarete 'ga upe . Werowiaramũ 'ga 'Uwarete 'ga 'Agesage mua janee najuejue etee futat . A'eramũ jane 'ga 'Agesage retee futat jareje'ega monou Jarejuwarete 'ga upe .
44021025	Recommendation	— Judeuramũ jane iapopawi Moisesi 'ga jaremu'eawer imũ . A'ere judeue'ema 'gã nanarũi — 'jau 'gã imome'wau Paulo 'ga upe . — Ymã te ore ka'arana monoi ikwasiaa 'gã nupe ikue . “ Nan tee ki peapo ” , 'jau ore imonou ikwasiaa ka'aran are 'gã nupe ikue . — “ Pe'u kasi maira'me a'agawa upe eroopyrera kumia ne . Wyra rya ki pemonykyt jui . Wy monykyr ire etee ki miaro'o peeyt i'wau . Pe'u kasi wya ne . Wy monykyre'ema nanẽ pẽẽ i'wawe'em nũ . Kũima'eramũ ae ajuemireko are akowe'em . Kũjã nanẽ nũ . Ojomen are akowe'em . Omena etee futat erekou . Ae nanẽ wemirekoa etee futat erekou nũ ” , 'jau ore ikwasiaa imonou 'gã nupe ikue — 'jau 'gã Paulo 'ga upe .
44005003	Sin	A'eramũ Pedro 'ga 'jau 'ga upe : — Ma'eramũ ene mama'eukwaawa 'wyriara je'ega renupa 'ũ ? Ma'eramũ te ene'me Jarejuwarete 'ga upe ra'e ? Ywy repyfera eremim ape ejeupe . A'ere 'ã ene'me ejua .
49004014	Recommendation	Kunumĩ 'jawe kasi sajemogy ne . Kunumĩa werekoemãwe erowiaa . Nokwaawi 'gã werekoemã . A'ere kasi pẽẽ nanarũi ne . Peenup katu ra'ne ki . Yara sĩãmogoe'ema 'jawe nanẽ kasi pẽẽ ne . Yara sĩãmogoe'ema 'ã nuwi wupawer ipe ete . 'Y ryjuapi tete'ia we 'ã imuarekorekoukaa kwe katy awau ko katy ete 'ua nũ 'jau akou . A'ere kasi pẽẽ nanarũi ne . Peenup katu ra'ne ki morogytaa . Kasi a'e pe morogyta 'me upe pejemoryteeukar ine . Jejui 'ga etee te jane sirowiat jarejemogyau . I'me ma'e 'gã nipo 'ut futat o'meramũ janee , o'me rerowiarukaawamũ janee . A'ere kasi sirowiat ne . “ Simorytee 'gã 'jau ” , e'i te nipo 'gã o'meramũ janee .
46006009	Sin	“ Namama'e tywera apoara rũi Janeruwarete 'ga omogy 'wyriaramũ ojepyri ae upe ” 'ea 'ã pekwaap . A'eramũ ki pẽẽ pejejemoryteewe'em pejejee . “ Mama'e tywera apo awi je nopoiri agawewi . A'etea nipo Janeruwarete 'ga je mogou 'wyriaramũ ojepyri re'ã ” , pe'je kasi ne . Au'je ki pejemorytee re pejejee . NaJaneruwarete 'ga remiayuwamũ rũi ae mama'e tywera apoi . Ajuemireko are ako ma'e 'gã na'ga remiayuwa rũi . Ojomen are ako ma'ea kũjãmera na'ga remiayuwa rũi . Maira'me a'agawa muorypara 'gã na'ga remiayuwa rũi . Kũima'e 'gã amũ nipo opoia wemireko are oko awi . A'eramũ nipo 'gã kũima'eramũ etee futat akou ajuee . Aipo apoara 'gã taetu na'ga remiayuwa rũi .
58010025	Recommendation	'Gã amũ nipo opoia ajuee ajatyka awi . Nijatykaweri nipo 'gã ajuee Jarejuwarete 'ga muorypa . A'ere kasi sajemu'e 'gã nee ne . Sajatyka etee futar iki jarejuee 'ga muorypa . Anurenure'i nipo Jejui 'ga ruri nũ . A'eramũ ki jane Jarejuwarete 'ga rerowiar ywyapiukaa jarejaupe .
51003005	Sin	A'eramũ je 'jau pẽ nupe : Pẽneatee mama'e tywera apo awi . Amanũ ma'e 'jawe futat nepeapou'jawi mama'e tywera . Pejekowe'em pejejemirekoe'ema kũjã are . Kũjãmeramũ nanẽ pejemene'em are pejekowe'em nũ . Pemogoukat kasi kũima'e amuteea pejejee kũjãmeramũ ne . Nia'wyri aipoa , 'jau je pẽ nupe . Pejekaraemã kwai are te nanẽ pejejea'are'emamũ nũ . Okaraemã kwai are etee ea'at ma'e 'gã okaraemã kwai are etee futat ojemogypyyk . Okaraemã are ojemogypyyk ma'e 'gã maira'me are ojemogypyyk ma'e 'jawe futat . Nojemogypyygi 'gã Jarejuwarete 'ga ree . A'eramũ okaraemã kwai are etee 'gã jemogypyyga nanẽ wa'wyre'emamũ nũ .
52005008	Faith	A'ere jane nanarũi . 'Arimũ wata ma'e 'jawe jane . Jane'akwaap jane . A'eramũ ore 'jau pẽ nupe : “ Pe'je sajemogy esage 'ga upe . Pe'je sajemu'akwaap mama'e tywera apo awi ” , 'jau ore pẽ nupe . Jejui 'ga rura poromukuran sirowiat 'ga nanimenime 'jau , janeporomutat 'ga ree 'jau , janerea'at jarejemogyau 'ga ree . Aipo apoaramũ jarejemogyau jefaruu 'jawe . Itajuaity rerekwara 'jawe jane jemogyi . Itajuaitya jefaruua wereko imunepa u'yw awi . Opy'apiara munepa . Itaju akagyrũa nanẽ imunepa nũ . A'eramũ u'ywa osowe'em 'ga upe . Ojeafakau etee . Nan tee jane . Jane 'ga rerowiaramũ 'gã amũ 'ga rerowiar awi jane momoirukare'ema .
55001007	Grace	Janeruwarete 'ga ako U'agesage amut janee ikue , janererekwaramũ ikue . A'eramũ 'ga 'Agesagea jane rerekou . A'eramũ 'ga 'Agesagea jane mogyjaukare'ema . 'Ga 'Agesagea jane mopota'waukaa 'gã nee . 'Ga 'Agesagea 'ã jane mu'akwaawukaa mama'e tywera apoe'em are .
62002004	Sin	'Gã amũ nipo 'jau , “ Akwaap je Jarejuwarete 'ga ” , 'jau . A'ere aipo 'jara 'ga o'meramũ te 'ga 'i Jarejuwarete 'ga je'ega renuwe'em ire . I'me ma'eramũ te ae poromũ ae 'i akou .
50002002	Faith	Pejejekoty'aa pejejuee . Jejui 'ga iporomutat pẽ nee . A'eramũ ki pẽẽ pejeporomutaramũ pejejuee pejejee 'ga poromutara 'jawe . Pejejopoaa mama'e apo are . Majepei 'yweteewara 'jawe ki pejejemogyau . Aipo aporamũ pẽẽ je maku'i . Nitywi mama'e mũ je maku'iu aipoa apyraapa .
43007030	Description	Aipo 'ga 'e 'ga 'amamũ 'gã 'ga pyyg are afueweramũ numiamũ . A'ere 'gã nopyygi 'ga . Nowaẽmi we 'ga pyykawa upe . A'eramũ Janeruwarete 'ga 'ga pyygukare'ema 'gã nupe .
54006018	Recommendation	“ Pe'je pejejejukau esage 'gã nee ” , ere ki 'gã nupe . “ Mama'e esage peapo pejekou . Pẽnakate'em kasi pejejemogyau ne . Mama'e mũ ki pemono imama'e'ema 'gã nupe ” , ere ki 'gã nupe .
43018030	Description	— Mama'e tywera 'gã iapoe'em ire amunipo 'ã ore narueruri 'ga ene upe — 'jau 'gã 'ga upe .
45014006	Faith	'Awamũ 'araiwa 'jara 'gã “ Jarejuwarete 'ga pojeupawamũ nipo ore iapoi ” , e'i 'gã . A'eramũ pẽẽ 'gã nesaka etee futat nan 'gã jemogyramũ . Wyro'o 'wara 'gã wyro'o 'wau Jarejuwarete 'ga muorypa aipoa wyro'o 'u are . Wyro'o 'ware'ema 'gã nanẽ wemi'u are Jarejuwarete 'ga muorypa nanẽ nũ .
45012012	Recommendation	Anure nipo jane oi jarejemogyau Jarejuwarete 'ga pyri . A'eramũ ki pẽẽ pejejorywamũ pejejemogyau . Pejejeupe mama'eay jesaukaramũ , pejeapyterãtãnamũ jupe . Jarejuwarete 'ga upe pejeje'ega monou pejejemogyau .
44024023	Description	A'eramũ Ferisi 'ga 'jau jefaruu 'gã 'wyria'ri 'ga upe : — Jefaruuna'nĩ 'ga emono amũ imogou peu 'ga pyri , 'ga ree ojejuka ma'eramũ . Tene 'ga pytuna 'gã nuri 'ga resaka , mama'e rerua 'ga upe — 'jau 'ga 'ga upe .
46013007	Description	Ajuee iporomutat ma'e 'gã niku'ipawi akou mama'eay jeaporamũ . Aku'iramũ etee akou ojopyri . Ajuee iporomutat ma'e 'gã ajuerowiaa , ojemogypyyka ajuee . Ajuee iporomutat ma'e 'gã mama'e esage aja iapoa wapesak te ajemogyau . Ajuee iporomutat ma'e 'gã ota'waramũ etee akou ajaupe . Najemogekogekoi ae .
47004013	Faith	Ymã 'ga amũ ikwasiaa Janeruwarete 'ga je'ega rerekwara ka'aran are rakue . “ Arowiat je tekou . A'eramũ je imome'wau pẽ nupe ” , 'jau 'ã 'ga ikwasiaa rakue . 'Ga 'jawe ore rekoi . Jejui 'ga ore aruerowiat arakou . A'eramũ ore 'ga mome'wau kwe pewara 'gã nupe .
52005014	Recommendation	Pẽẽ mũ peko futat iwewue ma'eramũ pejejopype . A'eramũ pẽẽ pejeje'ega iwewue ma'e 'gã nupe , 'gã wewue awi 'gã momoia . “ Pe'je pejewau pejeporowykyau ” , pe'je ki 'gã nupe . Pẽẽ mũ nipo pejejorypawamũ pejejemogyau . A'eramũ ki pẽẽ aipo 'gã poaa 'gã maku'iu . 'Gã amũ nipo Jejui 'ga rerowiaa inãinãnĩ'ĩ etee . A'eramũ pẽẽ 'gã mu'jau 'ga ree , 'ga rerowiar ywyapiukaa 'gã nupe . Peje'eg esage ki 'gã nupe najuejue etee . Pemoywyrafen kasi pejeje'ega 'gã nupe ne .
66016010	Description	A'erauwe ajepeja 'ga itay'a mojerepa 'yẽ'ẽ awi 'ut ma'e renaw are nũ . A'erauwe oypytunaiwamũ jupe , emiayuwa 'gã nupe 'jau . Ay upe waemamũ ajemogyau .
48006016	Grace	U'agesage remifutar imũ mama'e apoara 'gã Janeruwarete 'ga omopy'ata'wa imogyau . 'Gã nee 'ga jemuaẽmi . Aipo 'gã etee Janeruwarete 'ga remiayuwaretea .
44018025	Faith	'Ga ojemu'e Jarejuwarete 'ga porogytafer are rakue . 'Ga omome'u esage 'ga je'ega 'gã nupe . A'eramũ 'ga awau akou wemikwaawa etee imome'wau 'gã nupe . Jejui 'ga 'ga ikwaapa futat numiamũ . A'ere 'ga Juã Batista 'ga porogytafera etee ikwaawi . Juã 'ga ae pymĩ 'y pe rakue . 'Ga porogytafera etee futat 'ga ikwaapa . 'Ga remimome'ufera etee 'ga ikwaapa akou .
46010031	Recommendation	A'eramũ je 'jau pẽ nupe : A'jea futat ki mama'ea siapo 'ga muorypaw imũ etee futat . Mama'e 'wau miamũ ki 'ga muorypaw imũ etee si'u .
62002027	Recommendation	A'ere Jejui 'ga 'Uwarete 'ga 'Agesage muri pẽ nupe . A'eramũ 'ga 'Agesagea pẽ mu'jara . A'eramũ ki pẽẽ mũ moromu'jara futaru'jape'ema . 'Ga 'Agesagea a'jea futat pẽ mu'e mama'e a'je are . Ni'mei futari 'ga 'Agesagea . A'eramũ ki pẽẽ 'ga 'Agesagea pejemu'e renupa katu katu . A'e renupa pẽẽ pejejemujaa Jejui 'ga ree .
59002026	Faith	Sã'ã ywyrapara a'wyre'ema u'ywe'eme . Nan tee futat jane . “ Jarejuwarete 'ga je arowiat ” , 'jarekoetearamũ 'ga je'ega rupi etee mama'ea niapoi . Ia'wyre'emamũ ae rekoi . A'eramũ ki pẽẽ , “ Jarejuwarete 'ga je arowiat ” 'jaramũ mama'e apou 'ga je'ega rupi ete nanẽ nũ .
44027035	Description	Aipo 'e re Paulo 'ga kanape'i mua opo pe . A'eramũ futat 'ga oje'ega monou Jarejuwarete 'ga upe : — Au'jete mama'ea eremut oree — 'jau 'ga oje'ega monou 'ga upe 'gã nowase . A'eramũ futat 'ga ape monoka i'wau .
44015020	Sin	A'eramũ jane ka'arana etee amũ monou ikwasiaa 'gã nupe aipo 'jau : — Pe'u kasi maira'me a'agawa upe eroopyrera kumia ne . Ajepeja aipo 'jau . Wyra rya ki pemonykyt jui . Wy monykyr ire etee ki miaro'o peeyt i'wau . Pe'u kasi wya ne . Wy monykyre'ema nanẽ pẽẽ i'wawe'em nũ . Ajepeja aipo 'jau . Kũima'eramũ ae ajuemireko are akowe'em . Kũjã nanẽ nũ . Ojomen are akowe'em . Omena etee futat erekou . Ae nanẽ wemirekoa etee futat erekou nũ . Aipoa sa'e imonou ikwasiaa ka'aran are 'gã nupe — 'jau Tiago 'ga 'gã nupe .
44023003	Sin	A'eramũ Paulo 'ga 'jau 'ga upe : — Je nupãukar ekoeteramũ te Janeruwarete 'ga ene rereko tyweretei nũ a'i kũi — 'jau Paulo 'ga 'ga upe . — Ene te 'ã nenea'wyri . Ene te 'ã Moisesi 'ga remikwasiarer imũ etee ere'ỹi eapyaka je ree je renupa — 'jau Paulo 'ga 'ga upe . — Ma'eramũ ene , “ enupã 'ga ” , 'jau 'ga upe 'ũ ? NaMoisesi 'ga remikwasiarer imũ rũi aipoa — 'jau 'ga 'ga upe . — “ Nan peapo ” , ere futatee 'ã ekou ae upe . A'ere 'ã ene miamũ nereapoi 'gã nupe e'eawer imũ — 'jau Paulo 'ga 'ga upe .
45008001	Description	A'ere 'ã Janeruwarete 'ga , Jejui Kristu 'ga ree jane jemujar ire , jane kwawe'em janetywer are , jane monowe'em muku ojewi . Mama'eukwaawa rapyaw ipe 'ga ae monowe'em .
52005009	Grace	Najane rereko tyweawamũ rũi ako Janeruwarete 'ga jane mũ'ẽi 'gã nui ikue . Jane katu'oka te ako 'ga jane mũ'ẽi 'gã nui ikue . Janeruwarete 'ga jane katu'ogukaa Janejararete 'ga upe , Jejui Kristu 'ga upe .
66020008	Violence	A'eramũ nipo mama'eukwaawa 'wyriara awau ywy pewara 'gã moryteeu nũ . “ Ywy pewara 'gã tomomoit 'gã Nuwarete 'ga rerowiar awi 'jau kwy ” , 'jau nipo mama'eukwaawa 'wyriara awau 'ũina numiamũ . Goga 'jaw ipe awau . Magoga 'jaw ipe nanẽ awau nũ . A'eramũ nipo mama'eukwaawa 'wyriara wemimoryteefera 'gã majatykau 'gã moparuowajaa . Kwaiwete nipo 'gã ajatykau . Nomojopyrũa'uweri te nipo ae 'gã . Sã'ã 'yisigeau pytuna . Nan te nipo 'gã pytuna . Nimojopyrũawi futari .
46006011	Grace	Nan tee futat 'ã pẽẽ mũ pejejemogyau rakue . A'ere 'ã 'awamũ Janejararete 'ga ako pẽ pireita pẽtywer awi ikue . A'eramũ 'ga 'Uwarete 'ga mota'wau pẽ nupe . A'eramũ Janeruwarete 'ga 'Agesagea pẽ mogyau 'ga remiayuwamũ .
55001012	Faith	Ma'eramũ 'ã Jejui 'ga rerowiare'ema 'gã je rereko tyweretei . A'etea je 'ã nojeojeri futari te'ỹina morogyta esage mome'wau tejepyri 'ut ma'e 'gã nupe . Jejui 'ga ako je arowiat ikue . 'Awamũ je 'ga kwaawi katu katu futat tekou . Ymã te 'ga 'i jee ikue : “ Ekwap je mome'wau kwe pewara 'gã nupe ” , 'jau 'ga jee ikue . “ Eojere'emamũ futat ewau je mome'wau ekou ” , 'jau 'ga jee ikue . A'eramũ je tewau 'ga mome'wau 'gã nupe ikue . A'ere natepãjẽ mũ rũi je oi 'ga mome'wau 'gã nupe ikue . 'Ga te 'ã pãjẽretea . A'eramũ je 'ga pãjẽ mũ etee futat 'ga mome'wau 'ga jewyra poromukuran .
49006018	Faith	A'eramũ jane jareje'ega mono awi jareojere'emamũ futat jareje'ega monou Jarejuwarete 'ga upe . A'eramũ mama'eukwaawa jane pojeuwi . “ Je poar ape , ki Ku'jyp ” , pe'je ki 'ga upe . Jarejuwarete 'ga 'Agesage remifutar imũ pejeje'ega monou 'ga upe . Au'jeteramũ futat pejeje'ega monou Jarejuwarete 'ga upe . Pejejorypawe'emamũ futat pejeje'ega monou pejejemogyau . 'Ga upe pejeje'ega monou pẽẽ pejeje'ega 'ga remiayuwamũ jarejuee .
52001001	Grace	Ka'arana je akwasiat Tesarũn ipewaramũ pẽ nupe . Jejui 'ga rerowiaara 'ã pẽẽ , Jarejuwarete 'ga remiayuwa pẽẽ . Janejararete 'ga , Jejui Kristu 'ga remiayuwa nanẽ pẽẽ nũ . A'eramũ je ka'arana kwasiaa pẽ nupe . Je 'ã Pauloa . Silasi 'ga , Timoteo 'ga . Mĩmera 'gã ako 'au je pyri . A'eramũ ore ka'arana kwasiaa imonou pẽ nupe pẽ mu'jau Jarejuwarete 'ga remifutar are . Jarejuwarete 'ga resagea pẽ nerekoa je afutat . Pẽ mopy'ata'waa nanẽ je ifutaa nũ .
50004005	Faith	Anurenure'i nipo Janejararete 'ga jewyri nũ . A'eramũ ki pẽẽ pejepota'waramũ tekotee 'gã nee najuejue etee .
46011026	Faith	A'eramũ je 'awamũ 'jau pẽ nupe : Mani'oko'o'i 'u are pejejatykau pejejamuea'aa Jarejararete 'ga manũawer are . Y'waya nanẽ ki pẽẽ itykua nũ . 'Ga ruru'jawe'emauwe pẽẽ namutat iapou pejejemogyau . Aipo apoa “ Kristu 'ga manũi janetywer are rakue ” 'e resaukaa ajemogy tee ma'e 'gã nupe .
59005015	Faith	Ojeupe werowiaara 'gã porogyta re Janeruwarete 'ga pẽkaruara pe'ai pẽ nui . Pẽtywera reewe ipe'au pẽ nui .
55001003	Faith	“ Ene 'ã eneresage , Kiapi'ni ” , 'jau je Jarejuwarete 'ga upe tekou jepi . 'Ga upe je porowykyi tekou . 'Ga je'eg imũ etee je mama'e apoi tekou jepi . 'Ga remifutara kwaapa je aipoa etee iapou jepi . Jepytuna 'gã 'ã oporowykyau 'ga upe rakue . A'eramũ je nanẽ tejamỹja 'jawerimũ futat teporowykyau tekou 'ga upe nũ . A'eramũ je teje'ega monou Jarejuwarete 'ga upe jepi . “ Jeku'i je tekou Timoteo 'ga ree jepi , Kiapi'ni . 'Ga ene rerowiat a'jea futat . A'eramũ je teku'iramũ tekou 'ga ree ” , 'jau je 'ga upe teje'ega monou tekou jepi . Au'jeteramũ je tekou teje'ega monou 'ga upe ene ree .
66006016	Description	A'eramũ 'gã wafukaita itauu upe : — Pe'je pejejua pejejemono'oga ore 'arimũ ore mima 'wyriararete renawa 'arimũ wapyk ma'e 'ga wi . Karupa'mĩ 'jawewara 'ga imara'ne ore ree . A'eramũ pẽẽ ore au'jau ore a'gwau 'ga wi — 'jau nipo 'gã wafukaita itauu upe numiamũ . Ywytyra upe nanẽ nipo 'gã aipo 'jau nũ . A'ere nu'ari futari 'gã 'arimũ .
66002017	Description	— Ee pejejeapyoweramũ ki Jarejuwarete 'ga 'Agesage je'ega peenup , je rerowiaara 'gã nupe 'ga 'Agesage je'egamũ . 'Ga je'ega renupara 'gã nupe tamono mana 'jawa 'jau , 'gã nemi'urama 'jau . Imimipyrera tamono 'gã nupe 'jau . Ita siga nanẽ tamono 'gã nupe 'jau . Ita sig are 'gã ner yaua tamono ikwasiaa 'gã nupe 'jau . Tekotee 'gã nipo nokwaawi futari 'gã ner yaua . Jeremie'rogera 'gã tee te nipo wer yaua okwaap — 'jau 'ga jee . Aipoa 'ga 'eawera je ikwasiaa inuga Pergamũ pewara 'gã nupe 'ga je'eg imũ etee futat .
61002003	Sin	Mama'e tywer are moromu'jara 'gã nanẽ nipo 'jau ojeupe : “ Mama'e are je 'gã mu'ei . A'eramũ nipo 'gã je mepyau ka'aranũũ pyu ” , 'jau nipo 'gã ojeupe . A'eramũ 'gã ajamu'jau wea'ar are etee . A'ere Janeruwarete 'ga 'gã kwaawi . Ymã we futat 'ã Janeruwarete 'ga 'i rakue : “ Mama'e tywer are moromu'jara 'gã nipo je areko tywerete , 'gã monou mama'eukwaawa rapyaw ipe ” , 'jau 'ga rakue . Anure nipo Janeruwarete 'ga aipo 'gã nerekou tyweaete u'eawer imũ etee futat . A'eramũ 'ga 'awamũ 'gã nemiapo tywera resaka 'ũina .
53002011	Sin	
45002024	Sin	Ymã te 'ã 'ga amũ ka'arana kwasiaa pẽ nee rakue . “ Judeuramũ pẽ nekoarũe'em are judeue'ema 'gã Janeruwarete 'ga akurap ” , 'jau 'ga ikwasiaa rakue .
55003008	Sin	Sã'ã ymã Moisesi 'ga je'ega Jarejuwarete 'ga je'eg imũ etee futat rakue , Egitu ywy pewara 'gã 'wyriara 'ga upe rakue . A'ere 'ã peuwara 'gã amũ nafutari Moisesi 'ga remimome'ua rakue . Janesi 'ga , Jãmisi 'ga . Mĩmera 'gã 'ã ifutare'ema rakue . 'Gã 'jawe futat aipoa i'me ma'e 'gã nafutari mama'e a'jea . A'eramũ 'gã u'akwaawe'emamũ ajemogyau . Opoit futat 'gã Jejui 'ga rerowiar awi . A'eramũ nipo 'gã kamẽsĩete 'gã 'me kwaapa , 'gã 'akwaawe'ema nanẽ nũ .
66003019	Recommendation	Mama'e tywera 'gã iapo re je tejemifutara 'gã mu'akwaawi ee , 'gã nerekou tywe'ria 'gã mueapyoukaa ee . 'Gã futare'em ire amunipo 'ã je 'gã mueapyowe'em futat mama'e are . A'eramũ ki pẽẽ pejepoia futat pejetywer awi . Pepoit 'me kasi pejetywer awi ne .
45005001	Faith	Jejui Kristu 'ga jane erowiaramũ Janeruwarete 'ga 'jau janee : “ Ene eneresage jee ” , 'jau 'ga janee . Jejui Kristu 'ga Janejararetea . 'Ga futat 'Uwarete 'ga mota'wau janee , janetywera mepyau 'ga upe . A'eramũ 'ga Jejui 'ga jane erowiaramũ , 'jau janee : “ Ene eneresage jee ” , 'jau 'ga janee .
54004016	Recommendation	Ejemuaẽm iki ekou ejee . 'Ga je'eg imũ etee futat eko eatau . Jarejuwarete 'ga je'eg are etee ki 'gã emu'e . Enup katu katu ki aipo 'ea . 'Ga je'ega etee ki emome'u 'gã nupe . Aipo apo re nipo ereo ywag ipe ekou Jarejuwarete 'ga pyri , emanũ re . Eneremimu'efera 'gã nanẽ futat nipo awau 'ga pyri ene amu'e re nũ .
44026011	Violence	Namutat tekou Jejui 'ga rerowiaara 'gã nerekou tyweaete ikue . 'Gã jatykaaw ipe tewau 'gã nupe 'gã nerekou tyweaete ikue . “ NaJaneruwarete 'ga remimurera rũi Jejujamũ , tamu'eukat 'gã 'jau ” , 'jau je tejeupe ikue numiamũ . “ Jejui 'ga takurawukat 'gã nupe 'jau ” , 'jau je tejeupe ikue numiamũ . A'ere 'gã naani . Nopoiri futari Jejui 'ga rerowiar awi . Kwaiwete je temara'neramũ 'gã nee . A'eramũ je tewau kwe pe tekou 'gã nerekou tyweaete — 'jau Paulo 'ga 'gã nupe imome'wau u'ama .
48005019	Sin	Janetywet tãmẽjẽ futat te 'ã jane jarejemogyau iypy we rakue . Ma'eramũ 'ã jane , jarejemifutar ymaner imũ ete mama'e apo re ete , jarejemirekoe'em are jarekou . Kũjãmeramũ nanẽ 'ã pẽẽ pejemene'em are pejekou . Mama'e tywer are etee jane 'ã jarejea'aramũ jarejemogyau . Mama'e tywera etee 'ã janeje'ega .
46003007	Grace	Y'wa ra'ỹi tymara 'gã , imuakỹmara 'gã . Mĩmera 'gã 'ã ojejukau futat oko pypiar are numiamũ . A'ere 'ã Janeruwarete 'ga te imomoporukari imuaranupa .
46001007	Faith	Ma'eramũ 'ã Janeruwarete 'ga a'jea futat pẽ mueapyoi wemifutar are . 'Ga futat 'ã oporowyky esage apoukaa pẽ nupe . A'eramũ pẽẽ Jejui Kristu 'ga rura rapesaka pejejemogyau , Jarejararete 'ga rura rapesaka . A'eramũ Janeruwarete 'ga 'ga rura poromukuran mama'e esage apoukaa pẽ nupe .
66014002	Description	A'erauwe je 'ga amũ je'ega renupa nũ . Ywag awi 'ga oje'ega mua jee . Sã'ã ytuu pyamua . Nan 'ga oje'ega mua jee . Tupã 'jawe 'ga imua jee . A'ere esageramũ futat 'ga je'ega . Maraka 'jawe futat , harpa 'jawa 'jawe futat esageramũ .
44010043	Faith	— Jarejuwarete 'ga je'ega mome'wara 'gã nanẽ 'ga mome'wau 'gã nupe rakue . “ Werowiaramũ Jejui 'ga aetywera moiri ae wi opãjẽ mũ ” , 'jau Jarejuwarete 'ga je'ega mome'wara 'gã Jejui 'ga upe rakue — 'jau Pedro 'ga imome'wau u'ama .
45002007	Faith	Jane mũ mama'e esage apou jarejemogyau . Jarejuwarete 'ga je'ega jane enupa . “ Tejeupe 'ga je'eg are jeporenuwiweramũ tekou . ‘ Ene 'ã je renupa ekou . A'eramũ ene eneresage futat jee ’ 'e are jeporenuwiweramũ ” , 'jau jane . 'Ga pyri jareoa jane ifutaa . 'Ga pyriwara 'gã jarepojeuwa jane ifutaa jarejemogyau . Nan jane iaporamũ 'ga jane mogyau ojepyri nakwaparimũ ete rũi futat .
66001004	Grace	Je 'ã Juãnamũ Jejui 'ga rerowiaaramũ pẽ nupe je ka'arana kwasiari imonou . Asia ywy pe pejejemogyau pejejomajatykau 'ga je'ega renuwamũ . Sete pẽ'wyrarete pytuna . A'eramũ je pẽ'wyriara 'gã nupe ka'arana monou ikwasiaa pẽ moymoyka . Jarejuwarete 'ga resagea pẽ nerekoa je afutat , pẽ mopy'ata'wa pẽ mogya nanẽ nũ . Janeruwarete 'ga Okoeteete ma'ea . Ywy apoe'ẽwe 'ga rekoi rakue . 'Awamũ futat 'ga rekoi . Anure miamũ futat 'ga akou . 'Ga upe je 'i : “ Mama'e esage emut 'gã nupe . Nuapoi agawewi 'gã mama'e esagea enee . A'etea ki mama'e katurama emut 'gã nupe ” , 'jau je 'ga upe pẽ nee . 'Ga 'Agesagea nanẽ mama'e esage amut pẽ nupe nũ , Jarejuwarete 'ga renawa rowase ajemogo ma'ea nũ .
44019004	Faith	— A'jea futat Juã 'ga oi 'gã pymĩãu . Otywer awi 'gã poiramũ 'ga 'gã pymĩãu akou rai'i . A'ere 'ã Juã 'ga 'i rai'i : “ Kũima'e 'ga amũ 'ut je rewiri ” , 'jau 'ga Israeu juapyrera 'gã nupe rai'i . “ A'e 'ga kũima'e 'ga ki perowiat ” , 'jau 'ga 'ã 'gã nupe rai'i — 'jau Paulo 'ga 'gã nupe imome'wau . — A'e 'ga kũima'e 'ga rera Jejui — 'jau Paulo 'ga imome'wau 'gã nupe .
61002009	Violence	Ma'eramũ 'ã jane 'i jarejaupe : “ A'jea futat . Janeruwarete 'ga jejuka esagei mama'e esage apoaramũ jane ree , jane a'gwau mama'e tywer awi ” , 'jau 'ã jane jarejaupe . Mama'e tywera apoara 'gã 'ga wereko tywerete , wowase ae majatykaawa 'ara upe iwaẽme'emauwe miamũ futat .
58011016	Grace	A'ere 'gã nijewyriweri jupe . “ Anure nipo jane oi jarejupaw esage pe , ywagipewara pype . Nakwaparimũ ete rũi peu jarejemogyau ” , 'jau 'gã nakue . Nijewyriweri 'gã wupawer ipe . A'eramũ Janeruwarete 'ga ojerowiaa 'gã nee . 'Ga futat 'gã nupawa wapo ywag ipe 'gã nupe rakue . A'eramũ jane “ ojerowiat 'ga 'gã nee rakue ” 'e kwaapa .
54004007	Recommendation	A'ere kasi morogyta ymaner are ereapyaka ne . 'Gã amũ nipo janeypy 'gã je'ega mome'wara . A'ere kasi ereapyaka 'gã je'eg are ne . Aipo mome'ua najane mojemogypyyga'uweri jane mogyau Janeruwarete 'ga ree . Jarejuwarete 'ga je'eg are etee ejemu'jau ekou . 'Ga je'eg are etee ejemu'jau nipo 'ga remifutar imũ etee futat mama'ea ereapo .
66020009	Violence	Mama'eukwaawa 'wyriara remimoryteefera 'gã awau okwasi'wau Janeruwarete 'ga remiayuwa 'gã nupawa mamana , 'gã 'wyrarete mamana . Aipoa 'gã 'wyraretea Janeruwarete 'ga afutat . A'eramũ 'ga tata mua imojypa ywag awi , imamanara 'gã napyaupap .
44010048	Description	A'eramũ Pedro 'ga 'gã pymĩãukaa 'y pe 'ga amũ upe . Opymĩ re 'gã 'jau Pedro 'ga upe : — 'Au ekoeko'i ore pyri — 'jau 'gã 'ga upe . — Nai'i — 'jau Pedro 'ga 'gã nupe . A'eramũ 'ga akokou'i 'gã pyri .
45002019	Grace	Easĩg ma'eramũ ae nuatai futari ojetee . A'eramũ Janeruwarete 'ga kwaapare'ema 'gã eae'ema 'gã 'jawe futat . Mama'e a'jea kwaapare'ema 'gã easĩg ma'e 'jawe . A'eramũ pẽẽ 'jau : “ Ore ea ma'e 'jawewara aramueapyo 'gã 'ga ree ” , 'jau pẽẽ numiamũ .
62002025	Grace	Ymã we futat 'ã Kristu 'ga 'i oree ikue : “ Tomogy pẽẽ orojepyri nakwaparimũ warãu rũi ” , 'jau 'ga oree ikue .
59003017	Description	A'ere jane Jarejuwarete 'ga remimueapyoferamũ jane nanarũi . 'Ga porogyta kwaaparamũ jane niapoi futari mama'e tywera . Jane 'ã jarejamueukare'ema . 'Ga porogyta kwaawa 'ã jane mojejukaukar esage etee te jarejuee . Sã'ã y'wa 'yw esagea . Y'wa esagea etee 'ã i'aa y'wa 'yw esage are . Nan tee futat jane 'ga porogyta renuparamũ . Mama'e esagea etee iapoi . Jarepota'wa pãwẽ pãwẽnamũ ete futat jarejemogyau jarejuee . 'Gã amũ te nipo ajee ako esage janeremiesagamũ etee . A'ere janereatywi akowarũe'em . Ojomoryteeu akou . A'ere jane nanarũi 'ga porogyta renuparamũ . Jane a'jea futat jane reko esagei . Jarejueatywi miamũ futat jane reko esagei .
43003035	Faith	Janeruwarete 'ga oporomutaramũ wa'yra 'ga ree . A'eramũ 'ga opãjẽ mua wa'yra 'ga upe . A'eramũ 'ga 'jau : — Tepãjẽa je omono teja'yra 'ga upe . A'eramũ 'ga mama'e esage apou jee — 'jau 'ga .
61003009	Grace	A'eramũ 'gã “ Ma'eramũ sipo 'ga poromukuramũ ? Ma'eramũ sipo 'ga 'ure'ema ? Nuri futari nipo 'ga nũ'ũ ” , 'jau nipo 'gã pẽ nupe . A'ere 'ga ruri futari . U'eawer imũ etee futat 'ga ruri . Ajemuaẽm wejue 'ga werowiare'ema 'gã nee . A'eramũ 'ga 'gã werowiaara rapesaka 'ũina . Kwaiwete wejue 'ga rerowiare'ema 'gã jemogyi . A'eramũ 'ga a'eramũ oporomukuramũ . Nafutari 'ga jane mũ oa muku ojewi numiamũ . A'eramũ 'ã 'ga wa'yra 'ga murukara'ne'ema .
46007007	Grace	Je 'ã najeremirekoi tekou . Je 'jawe pẽ nekoa amunipo 'ã esage futat jee numiamũ . A'ere 'ã ae naju'jaju'jawe tee rũi te . Janeruwarete 'ga jane mũ opoat mama'e tywera apoe'em are . A'eramũ 'ã jane amumeramũ jarejemirekoe'emamũ futat . A'ere 'ã amumera 'gã nupe ayeteramũ 'gã nemirekoe'ema . Nauagi 'gã kũjãe'eme oko upe . A'eramũ ki pẽẽ nanuaramũ pejejemirekoramũ tãmẽjẽ futat . Kasi a'e pe mama'e tywera peapo ne . A'eramũ Janeruwarete 'ga 'gã nemireko futaa .
46014001	Recommendation	A'eramũ ki pẽẽ pejeporomutar esageramũ etee futat pejejuee . Jarejuwarete 'ga upe nanẽ ki pe'je nũ : “ Epãjẽa emut jee . Mama'ea taapo enepãjẽ mũ etee enee 'jau ” , 'jau ki pẽẽ 'ga upe . “ Eje'ega taetu emome'uukat jee ” , 'jau ki pẽẽ 'ga upe .
47004006	Grace	Ymã te 'ã Janeruwarete 'ga ywy apoi ywaga reewe rakue . A'e pype 'ga 'jau rakue : “ Ypytunaiwa pype je 'ara mogoi ” , 'jau 'ga rakue . 'Awamũ 'ã 'ga futat jane mueapyoukaa oporogyta are . Kristu 'ga kwaawukaa janee ikue . Janeruwarete 'ga 'ã esage ma'ea . 'Ga 'jawe etee futat Kristu 'ga . A'eramũ jane Jarejuwarete 'ga kwaapa Kristu 'ga reewe futat .
44018024	Description	Kwe pe Paulo 'ga oo 'ga rekoramũ judeu 'ga amũ awau Efesu 'jawa amunaw ipe akou . Aporu 'ga awau akou Efesu pe . Aresãri 'jaw ipe u'at ma'efera 'ga poromũ .
58013012	Grace	Nan tee futat Jejui 'ga nanẽ amanũme'em amunawa pype rakue . 'Ga juka enune 'gã 'ga rerooi enuẽma amunaw awi . Peu futat 'gã 'ga kutuka 'ga monou imu'ama 'ypeywar are . Peu futat 'ga amanũmũ janetywera mepyawamũ rakue . 'Ga kutugamũ 'ga ry ojeko'woka 'ga wi rakue . Aiporamũ futat 'ga owy reko'wogukaa janetywer awi jane pireitawamũ .
56002015	Recommendation	Jejui 'ga rerowiaara 'gã emu'e aipo are , ki Tito . Mama'e esagea etee ki eapoukat 'gã nupe . Mama'e tywera 'ga amũ iaporamũ ki ere 'ga upe : “ Aipoa nia'wyri Janeruwarete 'ga upe . Peapo awi nanuara ” , ere ki 'ga upe . Jarejuwarete 'ga je'eg imũ etee ene rekoramũ 'gã ene ago'wawarũe'em .
62004009	Grace	Wa'yrarete 'ga ako 'ga imua jane katu'okawamũ ikue . Majepei tee agawewi 'ga ra'yrarete 'ga . A'etea ako 'ga 'ga amut wemiarame'ema 'jawe ikue . Jane ree jemuaẽmaw ipe te 'ga wa'yra 'ga murukari ijukaukaa 'au ywy pe janee , jane katu'okawamũ . Ma'eramũ 'ã jane a'jea futat Jejui 'ga rerowiaaramũ nipo 'ã jane jemogyi jareku'iramũ . Nakwaparimũ rũi futat nipo 'ã jane jarewau jarejemogyau jareku'iramũ 'ga pyri . A'eramũ 'ã jane “ 'Ga 'ã iporomutat jane ree ” 'e kwaawi .
43017024	Grace	— Kiapi'ni . Eneporomutat ako je ree ywy apoe'emauwe futat ikue . Ma'eramũ 'ã ako je muorywukar ape ywagipewara 'gã nupe ikue . Jeresagea ako ywagipewara 'gã esaka ikue . 'Awamũ 'ã ene 'auwara 'gã nupe je rerowiarukaa nũ . A'eramũ je ywag ipe tejerowiaara 'gã neroo futaa . A'eramũ 'gã jeresagea resaka — 'jau Jejui 'ga 'Uwarete 'ga upe u'ama oje'ega .
45003016	Sin	Ojomotesirũgatu au'jeteramũ .
58004014	Faith	A'eramũ ki jane Jejui 'ga rerowiar ywyapiau jarejemogyau . Jejui 'ga 'ã Jarejuwarete 'ga ra'yraretea . A'eramũ 'ga awau 'Uwarete 'ga pyri janee . Ymã 'ã mainana 'wyriararetea wyra jukai , wy rerawau erosou Jarejuwarete 'ga mogytaaw ipe opytuna 'gã tywera mepyawamũ rakue . A'ere 'ã Jejui 'ga jejukaukari 'gã nupe janetywera mepyawamũ rakue . Mainana 'wyriararete remiapofer ipe 'ga ajemogou janee .
61001017	Grace	Ymã ore oi ywyty'rarimũ Kristu 'ga rupi ikue . Peu ore rekoramũ 'ga Ruwarete 'ga 'ga muesagamuteeu 'ga raity muenyfugaiwayau 'ga ree . 'Ga reakwara nanẽ wenyfugamũ nũ . Ywag awi Janeruwarete 'ga oje'ega mua 'ga upe ikue . “ Koromũ jera'yrarete 'ga . 'Ga ete je muekõẽãjay ojee ” , 'jau Janeruwarete 'ga oje'ega mua ywag awi 'ga upe oree ikue . Oje'wyr awi 'ga oje'ega mua oree ikue .
46012011	Description	A'ere majepei tee futat Janeruwarete 'ga 'Agesagea . A'ere mama'e apoi juawyawyukari ae upe wemifutar imũ etee futat .
66008012	Description	Aipo re ajepeja 'ga oma'ea jumi'aranũũ pyau . A'erauwe kwara renya oorareferamũ . Oypytunaiwuuramũ etee . Jay reny , jaytata reny 'jau . Kwara jerewypyrauwe kwara owepa . Ai'iwe tãmẽjẽ opoa nũ . Ypytunimũ nanẽ nũ . Ypyajeu'i jay reny owepa nũ , jaytata reny 'jau . Awau ku'em enuneu weny jesagamũ jaya nũ , jaytata reewe futat weny jesagamũ nũ .
44018017	Violence	A'eramũ 'gã awau amara'neramũ akou . 'Gã mara'nea 'gã nerekou . A'eramũ futat 'gã ajatykaawa raarana 'ga , Sostenesi 'ga pyyka 'ga nupãnupãu ekoete futat . 'Wyriara 'ga , Gariu 'ga 'gã nesaka agawewi futat . A'ere 'ga rekoi esakare'ema 'jawe etee futat .
43010039	Violence	Aipo 'e are 'gã 'ga pyyg are afueweramũ nũ . A'ere 'ga jepe'ai 'gã nui .
47004016	Faith	A'eramũ ore a'eramũ aruojere'emamũ Jejui 'ga mome'u awi . Oreretea nipo oymanamũ futat numiamũ . Afuakare'emamũ agawewi futat . A'ere Janeruwarete 'ga ore'aga momyaui oree ore rekoramũ .
43012003	Description	A'eramũ Mari ẽẽ jany kasiga ryrũ pyyka erua . Aipoa jany kasiga wepyeteramũ agawewi . A'etea Mari ẽẽ aipoa jany kasiga werut eko'woka Jejui 'ga py are . Naritu 'jau 'gã aipo jany kasiga upe . 'Ga py pireita ipyu . 'Ga py pirei re ẽẽ u'awa pyu etee futat 'ga py mukaga . Jany kasiga okwasi'wau 'gã noga raipy pype .
58011009	Faith	Jarejuwarete 'ga rerowiaaw imũ etee futat Abraão 'ga awau owaẽma “ tamono 'awa ywya ene upe ” 'jawa upe rakue . Tekotee 'gã ywy pe 'ga rekoi . Nuapoi 'ga 'ogaretea . Taityoga pype etee 'gã nekoi rakue . Wata 'gã ajemogyau . A'eramũ 'gã akou taityoga pype etee futat . 'Ga juapyrera 'gã , Isaki 'ga , Jako 'ga . Mĩmera 'gã nanẽ ajemogy taityoga pype etee . 'Gã nupe nanẽ Janeruwarete 'ga 'i nũ : “ Tamono 'awa ywya pẽ nupe 'jau , pẽnekwawamũ 'jau ” , 'jau 'ga 'gã nupe rakue . A'etea 'gã nanẽ taityoga pype etee ako .
50003017	Recommendation	Ymã ako ore pẽ mu'ei pẽneko esage are ai'i . Jereko esagea nanẽ ako pẽẽ esaka ai'i nũ . A'eramũ ki pẽẽ je 'jawe pejejemogyau esage . Ore'eawer imũ ako ma'e 'gã nanẽ pẽẽ esaka nũ . Pẽneapyo ki ako esage ma'e 'gã nee . A'eramũ pẽẽ 'gã 'jawe etee pejejemogyau mama'e apou .
48006002	Recommendation	Pejejaupe mama'eay jesaukaramũ pẽẽ pejejopoaa pejejamuapyterãtãukaa etee jupe . Aipo apo re pẽẽ Kristu 'ga je'ega renupa pejejemogyau .
59002024	Faith	Jane nanẽ nũ , “ Jarejuwarete 'ga je arowiat ” 'e re mama'ea siapo 'ga je'eg imũ etee . Oje'ega rupi etee mama'e apoare'ema 'gã nupe 'ga , “ esagesage 'ga jee ” , ne'ia'uweri . Oporogyta renupara 'gã nupe etee 'ga 'i , “ esage 'ga jee ” , 'jau .
45009014	Faith	Maran sipo ajee jane 'i aipo are ? Nia'wyri Janeruwarete 'ga , sa'e sipo ajee jane ? Naani . Mama'e esagea etee te 'ga wapo .
45014001	Recommendation	Amumera 'gã Jejui 'ga rerowiaara 'gã amũ nipo weapyo katua'ne'emamũ 'ga remifutara apo are . “ Ma'ja te Jejui 'ga afutat jane iapoa ? ” 'jau nipo 'gã ajemogyau . A'e 'gã pẽẽ imua etee futat pejejepype , 'gã muewe'em futat nanẽ nũ .
66012007	Violence	A'eramũ ywagipewara 'gã tejuuranũũ rowajaa . Migeu 'ga ywagipewara 'gã 'wyriara . A'eramũ Migeu 'ga wemiayuwa 'gã nerawau tejuuranũũ rowajaa , emiayuwa reewe . Ywag ipe futat 'gã juowajari .
49004026	Recommendation	Pejemara'neramũ miamũ kasi mama'e tywera peapo ne . Pejejeateeramũ kamẽsĩete pejemara'ne awi . Pejekowe'em ko'aramuku pejemara'ne rerekou ne . Kamẽsĩete pejejeateeramũ pejemara'ne awi . Kwara ose'emauwe ki pẽmara'nepap .
60003009	Recommendation	Pejepyk kasi 'gã nee ne . Pejejeupe mama'e tywera 'ga amũ iaporamũ kasi mama'e tywera peapo 'gã nupe ne , pejejepyke'ema 'gã nee . Mama'e esagea etee ki peapo 'gã nupe . 'Gã amũ nipo pẽ kurapa . A'ere kasi pekurap 'gã ne . Pejekuraw ire pejeporogytau esage etee 'gã nupe , pejemara'ne'emamũ 'gã nee . Mama'e tywera apoara 'gã nui pẽ mũ'ẽ re nipo Janeruwarete 'ga 'jau pẽ nupe : “ Mama'e esagea taapo pẽ nupe 'jau ” , 'jau 'ga pẽ nupe wemiayuwamũ pẽ mogyau . A'eramũ ki pẽẽ mama'e esagea etee iapou pejejaupe .
43008029	Grace	— Je muarera 'ga ako je pyri etee futat namutamutat . 'Ga muorypawa etee je mama'e apou jepi . A'eramũ 'ga akou je pyri etee futat — 'jau 'ga 'gã nupe .
49006014	Recommendation	Sã'ã jefaruu 'gã itajuaity rerekoa imunewa u'yw awi ojea'gwawamũ . Opy'apiat , aku'afaap , itaju myapaap , itaju akagyrũ . Mĩmera 'ã 'gã imunepa ojea'gwawamũ u'yw awi . Itajupewuua 'ã 'gã erawau opo pe jyuu reewe . Itajupewuu pyu 'gã jea'gui ojee iporomutare'ema 'gã nu'yw awi . Nan tee futat jane . Jarejuwarete 'ga remifutar imũ etee futat mama'e apo re jane jemogyi itajuaity rerekwara 'gã 'jawe , opy'apiara rerekwara 'jawe jarejemogyau 'ga upe a'eramũ . Mama'e a'jea etee imome'u re jane jarejemogyau itajuaity rerekwara 'jawe , aku'afaawa rerekwara 'jawe . “ Janeruwarete 'ga porokatu'ogiweramũ pẽ nee , ota'waweramũ pẽ nupe ” 'jara 'gã itaju myapaawa rerekwara 'jawe 'gã . “ Jejui Kristu 'ga jetywera omoit je wi , je katu'oka ” 'e are ea'at ma'e 'gã itaju akagyrũ rerekwara 'jawewara 'gã . Jejui Kristu 'ga rerowiaarareteramũ jane jarejemogyau opo pe itajupewuu rerekwara 'gã 'jawe . Jejui Kristu 'ga rerowiaarareteramũ jane jarejea'gwau mama'eukwaawa ru'yw awi jarejemogyau . Nosei futari jane pype . Jyuu rerekwara 'jawe jane Jarejuwarete 'ga je'ega kwaaparamũ jarejemogyau . Janeruwarete 'ga 'Agesagea jane muea'aa 'ga 'eawer are . A'eramũ jane mama'eukwaawa 'wyriara rerowiare'ema jarejemogyau .
66001020	Description	— Nenereapyoi ejemiesager are . A'eramũ je 'awamũ ene mueapyou ee . Sete jaytataa je areko tepo pe , tejakwatawa katy . Sete tatarana renawa nanẽ 'ã ene esaka . Sete tatarana renawa 'jawe futat je rerowiaara 'gã . Sete amunaw ipe 'gã jemogyi ajatykau ajamu'jau je ree . Jarejuwarete 'ga ree 'jau 'gã ajamu'jau akou . A'eramũ 'gã tatarana 'jawe ajemogyau . Sã'ã tatarana mama'e resaukara ae upe . Nan tee futat je rerowiaara 'gã jamu'ei je ree , Jeruwarete 'ga ree 'jau . Je rerowiaara 'gã 'wyriara 'gã ajemogy jaytata 'jawe — 'jau Jejui 'ga jee .
58002009	Grace	Sikwaap futat 'ã jane 'awamũ Jejui 'ga rekwawera . Janeruwarete 'ga Jejui 'ga mua 'au ywy pewaramũ jane 'jawe rakue . A'eramũ 'ga nanẽ ajemogou ipojeuwipyre'emamũ rakue nũ . Ywagipewara 'gã pãjẽ'wyri'i ako ma'e 'jawe nanẽ 'ga akou rakue nũ . Ywy pewaramũ jane 'jawe etee futat 'ga akou rakue . A'ere Janeruwarete 'ga poromutaramũ jane ree . A'eramũ 'ga wa'yra 'ga jukaukaa kũima'e tywera upe janetywera mepyawamũ . Jane 'jawe akoe'em ire amunipo 'ã 'ga namanũarũi janetywer are rakue . A'ere 'ga jemogoi jane 'jawe ra'ne futat janetywera mepyawamũ . A'ere Ku'jywa 'ga 'awamũ jane ree 'ga manũ re 'ga rerooi 'ga mogou ojepyri nũ , 'ga mogou ywagipewara 'gã apyraapa nũ . A'eramũ 'ga pyriwara 'gã 'awamũ 'ga muorypa ajemogyau nũ . A'ea jane 'ã sikwaap .
50002013	Grace	
43015011	Grace	— Aipoa je amome'u pẽ nupe pẽ muekõẽãinawamũ . Je 'ã ekõẽãi ma'eramũ . A'eramũ je teje'jawe pẽnekõẽãja futaa .
54001001	Description	Je Pauloramũ ka'arana akwasiat imonou enee , ki Timoteo . Jejui Kristu 'ga 'ã je mono kwe pe ojemome'waukaa 'gã nupe ikue . 'Ga Ruwarete 'ga 'ã jane katu'okara . 'Ga nanẽ je mono Jejui 'ga mome'waramũ ikue nũ . Jejui 'ga ree sajemogypyyg ete jarejemogyau . A'eramũ je a'eramũ tewau 'gã je'eg imũ kwe pe morogyta esage mome'wau tekou 'gã nupe .
54002009	Recommendation	Kũjãmera 'gã nupe nanẽ ki ere nũ : “ Pejemokaturam kasi pejepira resaukaawamũ etee ne . Napejemokaturama rũi pẽnesagea wesaukat . Pẽ nesaka sipo 'gã ma'ja 'jau ajaupe ? ‘ Kyna raity kyna muesage ’ , e'i sipo 'gã ajaupe ? Naani . Napẽnaitya rũi pẽ muesage Janeruwarete 'ga upe . Pẽneko esagea te pẽ muesage 'ga upe . Aipoa tee 'ga amuoryp . Aipo 'jaramũ , ‘ Je 'ã Jejui kĩã remiayuwa ’ , pe'je ekoete pejejemogyau . A'eramũ ki pẽẽ pejejemogyau esage 'ga upe ” , ere ki kũjãmera 'gã nupe . “ Pejemojewajewag ekoete kasi pejejemogyau ne . Ita kamaap , ita mo'yt , ita fãyrũ , taity esage . Mĩmera nepẽ muesagea'uweri Janeruwarete 'ga upe . Pẽneko esagea tee Janeruwarete 'ga afutat ” , ere ki kũjãmera 'gã nupe , a'e je enee .
43002015	Violence	'Gã nesakawe Jejui 'ga tupaama pyyka wyra mopikawamũ . A'eramũ 'ga ipyu imonou imũ'jãu jui . Kwatau , karupa'mĩ . Mĩmera 'ga imonou imũ'jãu jui . Ka'aranũũ mojopy'ruara 'gã 'yjepana 'ga imonou imuewiwya imojerepa 'gã nui . Ka'aranũũ monou imomopomopoa futat 'gã nui .
49002010	Grace	Janeruwarete 'ga 'ã jane katu'oka . A'eramũ jane 'awamũ jarejemujaa Kristu 'ga ree . A'eramũ 'ga jane momyauu mama'e esage apoukaa janee . “ Teja'yra 'ga rerowiaramũ je mama'e esage apoukaa 'gã nupe . Mama'e esagea etee futat peapo jeremifutar imũ . Pejejejukau esage pejejuee , mama'ea pẽẽ iapou pejejaupe , ta'e 'gã nupe 'jau ” , 'jau 'ga janee rakue , jane katu'oge'emawe rakue .
60004012	Recommendation	Pẽẽ 'ã jejekoty'aawaretea . A'eramũ je pẽ mueapyou pejemogy are . 'Awamũ pẽtywerete pejejemogyau . Mama'eaya ojesaukaa pẽ nupe , pẽ nerekou tyweaete . Jejui Kristu 'ga ree pejejemogypyyka pejejemogyau . A'eramũ pẽẽ 'ga ree pejejemogypyyg are mama'eaya pejejeupe ijesaukaramũ ki pejejemogypyyka etee te pejejemogyau 'ga ree . A'eramũ pẽẽ pejepy'a'wyre'emamũ pejejemogyau ee . “ Ma'eramũ je tejereko tywerukaa 'ga ree 'ũ ” , 'jawe'em pẽẽ pejejeupe .
66019007	Recommendation	— Owaẽm karupa'mĩ 'jawewara 'ga remirekoawa upe . 'Ga remirekoram ẽẽ ojekatu'opap 'ga upe . Janeruwarete 'ga taity aparasigayay monou ẽẽ upe . A'eramũ ẽẽ taity esage munepa , taity aparasigayay munepa . A'eramũ jane jarejekõẽãjamũ jarejemogyau 'gã nee — 'jau 'ga jee . 'Ga remirekoram ẽẽ raitya 'jawewara Janeruwarete 'ga remiayuwa 'gã nemiapofera , mama'e esage apoawera .
49006017	Recommendation	
44007024	Violence	'Ga waẽmamũ Egitu ywy pewara 'ga amũ 'ga pytuna 'ga rerekou tywea 'ga rowase . A'eramũ Moisesi 'ga osou 'gã pyterimũ 'gã pe'au ajaui . A'ere 'ga Egitu ywy pewara 'ga jukau opytuna 'ga repyaa .
53003013	Recommendation	Mama'e esagea peapo pejejemogyau pejeojere'emamũ futat .
46016013	Faith	Perowiar ywyapi ki Jejui 'ga . Pekyje kasi 'ga rerowiare'ema 'gã nui ne . Jejui 'ga ki pemome'u 'gã nupe .
44007043	Sin	Moroki ro'gi erawau Rẽfã a'agawa retee futat . Naje muorywi pejepe rakue . A'eramũ je futat pẽ monou kwe pe , Papironi atykupe katy pẽ monou . A'eramũ je pẽ nerekou tyweaete , 'jau 'ga janeypy upe rakue ” , 'jau 'ga 'gã nupe , ka'arana kwasiari inuga janee rakue — 'jau Estevão 'ga u'ama imome'wau 'gã nupe .
53002015	Recommendation	A'eramũ ki pẽẽ oreremimome'ufera renupa katu katu . A'ea a'jea futat . Oreremikwasiarera nanẽ nũ , erowiaa nũ .
47005005	Grace	Janeruwarete 'ga nanẽ ojepyri janejemogya afutat nũ . U'agesagea ako 'ga amut janee ikue . “ 'Awamũ je Te'agesage monoi pẽ nupe . A'eramũ je anure mama'e mũ monou'japa pẽ nupe nũ ” , 'jau ako 'ga janee ikue . Ma'eramũ 'ã jane 'ga 'eawera rerowiari jarejemogyau , “ Anure je pẽ mogyi 'au tejepyri nakwaparimũ warãu rũi . Pẽnete yau nipo je imonou pẽ nupe . A'eramũ nipo pẽẽ pejemanũu'jape'ema ” , 'ga 'eawera rerowiaa jarejemogyau .
54002011	Recommendation	Jejui 'ga rerowiaara 'gã ajatykau ojemu'jau Jarejuwarete 'ga je'eg are te . A'eramũ ki kũjãmera 'gã opika etee ajemogyau enupa .
54005019	Recommendation	Peenup kasi peje'wyriara 'ga ago'oa ne . 'Ga amũ nipo 'ua 'wyriara 'ga mome'wau pẽ nupe : “ Ekoay jane'wyriara 'ga mama'e tywera apou akou ” , 'jau nipo 'gã pẽ nupe , Jejui 'ga rerowiaaramũ pẽ nupe . Majepeja 'ga etee imome'uramũ kasi perowiar ine . A'ere ki 'gã amũ nuru'jawamũ perowiat .
45016016	Recommendation	Pejoman pãwẽ pãwẽ ki 'gã 'gã futaa . Jejui 'ga rerowiaara 'gã juejue oje'ega monou pẽ nupe , pẽ futaa .
66018019	Description	'Gã 'arasiga 'gã muafukajukaa : — Iporiay'i ipypewarera 'gã — 'jau 'gã wafukaita . — 'Gã 'ã okaraemã werooukat yaruu jara 'gã nupe . A'eramũ 'gã yaruu jara 'gã mepyau 'gã moka'aranũũmũ . Ywawuje tee nipo 'gã karaemã ateepawamũ — 'jau 'gã u'arasigamũ ee .
62003001	Grace	Pẽnea'ar iki “ Janeruwarete 'ga iporomutat jane ree ” 'e are . A'eramũ 'ga wa'yra 'ga Kristu 'ga rerowiaaramũ 'jau janee : “ Jera'yra pẽẽ ” , 'jau . A'ere Janeruwarete 'ga rerowiare'ema 'gã nokwaawi 'ga . A'eramũ 'gã “ Jejui 'ga rerowiaara 'gã Janeruwarete 'ga ra'yra futat ” 'e are weapyoe'emamũ .
60005005	Recommendation	'Awamũ je pẽ mu'akwaawi mama'e are kunumĩmeramũ , kũjãmukuferamũ 'jau . Peenup katu katu ki iymanera 'gã je'ega . Nepekwaapawi we mama'ea . A'eramũ ki pẽẽ 'gã je'ega renupa . 'Awamũ je 'i pẽ nupe najuejue etee futat . Pejejopoaa pãwẽ ete nanẽ mama'e apo are . Pejopoar iki mama'e apo are . A'ere kasi pejerowiaraip pejejopoar are ne . Ymã te 'ã Janeruwarete 'ga ka'arana kwasiarukari Sarumãu 'ga upe ee rakue : “ Janeruwarete 'ga imara'ne ojee tee ojerowiaraip ma'e 'gã nee . Nopoari futari 'ga 'gã mama'e apo are . Ojee tee ijerowiaraiwe'ema 'gã etee te 'ga opoat mama'e apo are ” , 'jau 'ga ikwasiarukaa ka'aran are rakue .
45003004	Faith	Naani . U'eawer imũ etee futat 'ga mama'e apoi . Ni'mea'uweri futari 'ga . Ae te 'ã najuejue etee futat i'me . A'ere Janeruwarete 'ga ni'mei futari . Mama'e a'jea etee futat 'ga imome'wau . Ymã te 'ga amũ ka'arana kwasiari 'ga ree rakue : “ Eneje'egamũ nipo eneje'ega renupara 'gã 'jau , a'jea futat 'ga je'ega , 'jau nipo 'gã ene rerowiare'ema 'gã nupe . O'meramũ te Ku'jywa 'ga 'i , 'gã amũ 'e renupa nipo amumera 'gã 'jau : Naani . Ene te ene'me , 'jau nipo 'gã ene'me are ako ma'e 'gã nupe . Ene ago'o ekoteeara 'gã nupe nanẽ nipo 'gã 'jau nũ : O'meramũ te 'gã 'i . Ako esage Janeruwarete 'ga , 'jau nipo 'gã enee , ene ago'o ekoete renuw ire ” , 'jau 'ga ikwasiaa inuga rakue .
44009014	Violence	A'ere 'ã 'ga ruri 'auwaramũ ore pyyka ore rerawau Jerusareg ipe . Mainana 'wyriara 'gã 'ã 'ga mut ene rerowiaaramũ ore pyyka — 'jau Ananiasi 'ga Jejui 'ga upe .
61002001	Sin	Ymã te 'ã 'gã amũ oi janeypy 'gã mu'jau tywet rakue . “ Jarejuwarete 'ga je'eg are je pẽ mu'ei ” , 'jau futatee 'gã 'gã nupe rakue . A'ere o'meramũ te 'gã 'i rakue . Nan tee futat nipo 'gã amũ nuri pẽ mu'jau tywet . Oporogytau ekoete pẽ nupe pẽ mu'jau 'ua . “ Simorytee 'gã 'jau ” , 'jau nipo 'gã pẽ nupe . Jejui 'ga rerowiar awi pẽ momoirukaawamũ te nipo 'gã nuri pẽ mu'jau tywet . Aiporamũ Jarekatu'okara 'ga rerowiar awi opoit ma'efera 'gã . Wea'aru'jawe'emamũ futat Kristu 'ga otywera mepyawamũ 'ga manũawer are . Opoia 'ga rerowiar awi . 'Gã tywera mepyawamũ agawewi Jejui 'ga amanũmũ rakue . A'etea 'gã ojemote'at Jarejararete 'ga upe . Opoia 'gã 'ga rerowiar awi . A'eramũ nipo anure 'gã te futat ojemonoukaa mama'eukwaawa rapyaw ipe .
43005018	Violence	Aipo ojeupe 'ga 'eramũ 'gã amara'neramũ 'ga ree . — Sijuka 'ga 'jau . Morowykye'ema rupi 'ga porowykyi akou , 'gã katu'oka awau kwe pe — 'jau 'wyria'ri 'gã ajaupe . — Morowykye'ema rupi oporowyky re 'ã 'ga aipo 'jau wẽjẽmĩ nũ . “ Ku'jywa 'ga Jeruwaretea ” , 'jau 'ga 'ã 'ga upe nũ — 'jau 'gã ajaupe . — “ Je 'ã Ku'jywa 'ga 'jawe ” , 'jau wẽjẽmĩ aipo 'ga janee nũ . Aipo taetu itywetywet — 'jau 'gã ajaupe amara'neramũ 'ga ree .
46011002	Faith	Jeku'i je pẽ nee . Pejejea'aramũ pejejemogyau je ree , pejejeupe je'eawer are . Je pejemu'eawer imũ etee pẽẽ mama'e apou . A'eramũ je teku'iramũ pẽ nee .
44002025	Faith	— Ymã te 'ã Davi 'ga ka'arana kwasiari inuga Jejui 'ga ree rakue — 'jau 'ga 'gã nupe imome'wau . — “ Akwaap je Tejararete 'ga . 'Ga 'ã ako je pyri . Jejakwatawa katy 'ga rekoi . A'eramũ je tekyjawe'em tekou .
60001023	Grace	Sã'ã ae kũima'eramũ ae ja'yrapya . A'eramũ 'ã u'ar ire kunumĩa ajemogyau ta'yriara 'ga ra'yramũ . A'ere 'ã anure tuwa amanũmũ etee jui . A'ere nanarũi Janeruwarete 'ga rekoi janeruwamũ . Namanũi futari 'ga . 'Ga je'ega nanẽ ateepawe'emamũ nũ . A'eramũ 'ga oje'ega pẽẽ erowiaramũ Janeruwarete 'ga pẽ mogyau wa'yramũ oje'jawe .
59005016	Recommendation	Pẽẽ mũ nipo mama'e tywera apo awi pejejeateea'ne'emamũ . A'eramũ ki pejemome'u pejejaupe . A'eramũ pẽẽ pejeje'ega pejejotywer are Jarejuwarete 'ga upe . Aipo 'jau : “ Kiapi'ni . Mama'e tywera 'ga wapo akou . A'eramũ 'ga 'awamũ otywera reru'arasiga erekou . A'eramũ ene 'ga katu'oka 'ga tywer awi . Emoit 'ga tywera 'ga wi ” , 'jau ki pẽẽ pejeje'ega Jarejuwarete 'ga upe pejejuee . A'eramũ Janeruwarete 'ga 'ga katu'oka nũ , 'ga mueateeu mama'e tywera apo awi . Ojeupe ako esage ma'e 'ga je'egamũ Janeruwarete 'ga 'ga porogyta renuwi futari . Mama'ea 'ga wapo a'jea futat 'ga je'eg imũ . Aeremiapoe'ema miamũ 'ga wapoukat ae upe ojeupe enũi re .
43006047	Faith	— A'jea futat je'ea . Tejerowiaara 'gã je amomyau imuesageu imogyau nakwaparimũ warãu rũi futat .
43014018	Grace	A'eramũ Jejui 'ga 'jau nũ : — Anure nipo je ruri tejewya pẽ nupe nũ . Naetyga'uweri je pẽẽ imogyau — 'jau 'ga oree .
45003002	Grace	Naani . Aipo pe'je awi , 'jau je pẽ nupe . Janeruwarete 'ga 'ã oje'ega mua judeuramũ janeypy 'gã nupe rakue . “ Teje'ega je omono ikwasiarukaa pẽ nupe . A'eramũ ki pẽẽ jeje'ega renupa . Jeje'eg imũ etee ki pẽẽ mama'e apou . Pejejeapyo esageramũ pẽẽ je pejemu'eawer are ” , 'jau 'ga janeypy 'gã nupe rakue .
49006005	Recommendation	Pẽẽ mũ nipo pejeporowykyau pejejerekwara 'gã nupe . A'eramũ pẽẽ pejejerekwara 'gã je'ega renupa etee . Pepojeup futar iki pejejerekwara 'gã . Sã'ã pẽẽ Kristu 'ga je'ega renuwa . Nan tee futar iki pejejerekwara 'gã je'ega peenup .
45002004	Grace	Pẽẽ mũ nipo 'jau : “ Jane ree 'ga jemuaẽmi . Ipota'wa futat 'ga jane ree . Najane rereko tywera'nei 'ga ” , 'jau nipo pẽẽ . Aipoa a'jea futat . A'ere pẽẽ nepẽneapyoi 'ga ree . Ajemuaẽm futat 'ga pẽ nee pẽtywer awi pẽ momoirukaawamũ pẽ nupe . Ma'eramũ 'ã 'ga nepẽ motesirũgatua'nei . “ Otywer awi 'gã poir ire je 'gã nerekou tywere'em ” , 'jau 'ga ojeupe .
62005014	Faith	“ Ojeupe mama'ea jane enũjamũ 'ga apyakai janeje'eg are , wemifutara mama'ea ojeupe jane enũjamũ ” 'ea 'ã jane ikwaapa . A'eramũ jane 'ga remifutar imũ mama'e renũi awi jarekyjawe'em futat .
45015013	Faith	Janeruwarete 'ga ojeapesagukaa janee . Anure ojepyri jarejerooa jane iapesaka jarejemogyau . Afutat je 'ga pẽ maku'ia . 'Ga pẽ mopy'ata'waa nanẽ je ifutaa nũ . Werowiaramũ nipo 'ga aipo apou pẽ nupe . U'agesage pãjẽ mũ 'ga ojee pẽ mojemogypyygukaa tãmẽjẽ . A'eramũ nipo pẽẽ pejejerowiaa ojepyri 'ga pejejeroo are .
43019041	Description	Ae apisawa pyri y'wa 'ywa tymawera 'upa . Itymawer ipe ita kwaruu 'ũina , aereumera ma'ea 'ũina . Aipoa ita kwaruua ipyau ate . Nomonoi we futat 'gã aereumera ipype . Jejui 'ga tãmẽjẽ futat 'gã omono aipo ita kwara pype .
66019020	Violence	A'eramũ 'gã 'yẽ'ẽ awi 'ut ma'efera pyyka ipofaa , 'yẽ'ẽ awi 'ut ma'efera je'ega mome'wara retee . Aipoa aeremiapoe'ema apou rakue , 'yẽ'ẽ awi 'ut ma'efera rera rerekwara 'gã moryteeu ojee rakue . Ia'agawa muorypara 'gã nanẽ imoryteeu nũ . A'eramũ 'gã 'yẽ'ẽ awi 'ut ma'efera momoa imonou tata pe , 'yẽ'ẽ awi 'ut ma'efera je'ega mome'wara nanẽ nũ . Sã'ã 'ywyyga kaja fufura iãja . Nan tee futat tuwi wenyramũ . Ypiauu 'jawe mama'eukwaawa rapyawa . Itatata nanẽ 'upa ypiauu pype nũ , ẽsõfyria 'jawa 'upa ipype nũ . Ekoa futat 'gã imonou imomoa mama'eukwaawa rapyawa pype .
45012020	Recommendation	Janeruwarete 'ga je'eg imũ etee futar iki mama'ea peapo , 'jau je pẽ nupe . “ Pejejee iporomutare'ema 'gã py'arayparamũ pẽẽ mama'e monou etee 'gã nupe , 'ga mojemi'waa . 'Ga 'yuwejamũ pẽẽ 'y monou 'gã nupe . A'eramũ 'ga ojeupe mama'e esagea pẽẽ iaporamũ ojenosõu wemiapo tywer are ” , 'jau 'ga amũ ikwasiaa inuga ka'aran are rakue .
51003016	Recommendation	Kristu 'ga je'eg are pejejea'aramũ pejejemogyau 'eramũ nipo pẽneapyo futat 'ga 'eawer are . A'eramũ pẽẽ pejejamu'jau 'ga pejemu'eawer are . Pemaraka'ag ki 'ga 'eawer imũ etee futat . Marakau futar iki 'ga remiapofera pemome'u 'gã nupe . Jarejuwarete 'ga muorypa 'ga marakau futat pejejemogyau . Pejejeupe 'ga remiapofer are 'ga muorypa a'jea futat .
51003019	Recommendation	Emireko ma'eramũ ki pẽẽ pejeporomutaramũ pejejemireko are . Peje'eg ywyrafen kasi pejejemireko upe ne .
54005016	Recommendation	“ Pẽpytuna nipo amũ ako majaweramũ . A'eramũ pẽẽ futat pejejejukau ẽẽ ree ” , ere ki Jejui 'ga rerowiaara 'gã kũjãmera 'gã nupe . Pejejuka kyna ree , te'i kasi 'gã Jejui 'ga rerowiaara 'gã nupe ne . Ẽẽ futar iki tojejuka opytun are . Jejui 'ga rerowiaara 'gã ki tojejuka ipytune'ema 'gã nee etee .
62005011	Grace	“ Jera'yrarete 'ga amanũ pẽ katu'okawamũ . A'eramũ 'ga werowiaaramũ pẽ mogyau namutat oje'jawe . A'eramũ nipo pẽẽ pejemanũ re pejejua 'au pejejemogyau ore pyri jera'yra 'ga rerowiaaramũ pẽẽ nakwaparimũ warãu rũi futat ” , 'jau Janeruwarete 'ga janee rakue .
62005012	Faith	'Ga ra'yra 'ga rerowiaara 'gã ajemogyau namutat 'ga 'jawe . Amanũ re awau ajemogyau Jarejuwarete 'ga pyri nakwaparimũ warãu rũi futat . A'ere 'ga ra'yra 'ga rerowiare'ema 'gã nooa'uweri 'ga pyri amanũ re . Muku te 'gã oi 'ga wi .
43008036	Grace	Je te 'ã Jarejuwarete 'ga ra'yraretea futat . Pẽ katu'og ire je pẽ mũ'ẽi mama'e tywera apoara 'gã nui . A'eramũ te nipo pejetywer awi pẽneatee — 'jau 'ga 'gã nupe .
49003013	Faith	A'eramũ je 'jau pẽ nupe : Pẽ'arasig kasi je ree ne . Judeue'emamũ pẽ nupe Jejui 'ga mome'u are 'gã je munewi moromunepawa pype agawewi . A'etea kasi pẽ'arasig je rereko tywer are ne . Je rereko tywera resakawe nipo tekotee 'gã 'i ajaupe : “ Paulo 'ga ajemuaẽm Efesu pewara 'gã nee ra'e . Sã'ã 'ga jereko tywerukara 'gã nee Jejui Kristu 'ga mome'u are ” , 'jau nipo 'gã ajaupe je ree . A'eramũ ki pẽẽ pejeku'iramũ pejejemogyau ee .
45016018	Sin	NaJanejararete 'ga remiayuwa 'gã nũi poromũ . NaKristu 'ga upe rũi aipo 'gã porowykyi . Wemifutar imũ etee 'gã ajamu'jau ekoete . O'meramũ te 'gã 'i , i'akwaawe'ema 'gã moryteeu ee .
45001029	Sin	Aipo 'gã nia'wyri futari . Akowarũe'em 'gã . Mama'e tywera etee 'gã iapou . Ojokaraemã 'gã ifutaa , ojomotesirũgatuu , iporerekoaywerete 'gã , oporojuka ma'e 'gã . Ajamue 'gã akou . O'meramũ te 'gã 'jau . Morogyta mowuwuara 'gã .
55001014	Recommendation	Ymã te ako ore morogyta esage mome'ui enee ikue . A'e are etee ki ejea'at ekou . 'Gã 'mea kasi ererowiar ine . Janererekwara 'ã Janeruwarete 'ga 'Agesagea futat . A'eramũ janererekwara jane muea'aa 'ga je'eg esage are .
48006008	Faith	Nan tee futat jane jemogyi . Jarejemifutar imũ mama'e tywera apou jarejemotywea Jarejuwarete 'ga upe . A'eramũ Janeruwarete 'ga jane monou mama'eukwaawa rapyaw ipe . A'ere 'ga U'agesage remifutar imũ ete mama'ea jane iapo re jane mogyi nakwaparimũ ete rũi ojepyri jane manũ re .
46010009	Recommendation	Anure 'ã 'gã amũ 'jau ojeupe etee futat : “ A'jea sipo Janeruwarete 'ga je rereko tyweretei mama'e tywera je iapoawer are 'wei ” , 'jau 'ã 'gã ojeupe etee futat rakue . A'eramũ 'ã 'gã mama'e tywera apou 'ga resakawamũ rakue . Nuenuwi aipo 'gã Jarejuwarete 'ga je'ega . A'eramũ Janeruwarete 'ga moja monou 'gã nupe . A'eramũ moja 'gã u'wau 'gã apisau rakue . A'eramũ ki jane iapowe'em 'gã 'jawerimũ .
46013005	Recommendation	Ajuee iporomutat ma'e 'gã nije'egaiwi ajaupe . Naea'ari 'gã ojee etee futat . Ajuee iporomutat ma'e 'gã nimara'nei ajuee . Najuaykai 'gã ojeupe mama'e tywera aja iapoawer are . Naea'aru'jawi 'gã au'jeteramũ ajemogyau mama'e tywera ojeupe aja iapoawer are .
66009009	Description	Itajuaity rerekou opasi'a are . Owewiau . 'Ywa'yata 'jawe futat opyamuramũ owewiau . Sã'ã kawaruua 'ywa'yata renujãna maruowajaaw ipe . Nan ipyamua .
43015022	Sin	— 'Au ako tejua 'gã mu'jau Tejuwarete 'ga je'eg are ai'i nũ . Je amu'e'em ire taetu amunipo 'ã 'gã 'jau : “ Norokwaawi ore Jarejuwarete 'ga porogytaa . A'eramũ ore orotywera kwaape'ema nanẽ nũ ” , 'jau amunipo 'ã 'gã . A'ere 'gã 'ga porogyta kwaawi futari . A'eramũ 'gã o'mearũe'emamũ 'ga upe .
51004005	Recommendation	Pejejemogyau esage nanẽ ki Kristu 'ga rerowiare'ema 'gã pype nũ . Pejenosĩ awi Jejui 'ga mome'wau 'ga rerowiare'ema 'gã nupe . 'Gã pyri pejejemogyau pẽẽ 'ga mome'wau futat 'gã nupe . A'ere ki pẽneapyo ra'ne 'gã neko are . 'Gã neko esageramũ tãmẽjẽ ki Kristu 'ga mome'wau 'gã nupe . Kasi a'e pe 'gã pẽpy'aetũjaiw ine , Kristu 'ga mome'wau 'gã nupe ne .
45006006	Faith	Jejui 'ga rerowiare'ema 'gã jara mama'eukwaawa 'wyriara futat . Mama'e tywera apo momoirukare'ema wemiayuwa 'gã nui . A'ere Jejui 'ga manũi mama'eukwaawa 'wyriara pãjẽ mateepapa rakue . A'eramũ 'ga werowiaramũ jane mũ'jãu mama'eukwaawa 'wyriara remiayuwa 'gã nui . Werowiaramũ Jejui 'ga jane mogyau wemiayuwamũ . A'eramũ jane 'ga je'ega etee erowiaa . Jare'wyriar ymanera je'ega renuwu'jape'ema . Mama'e tywera apo awi jarejeateeramũ Jejui 'ga pãjẽ mũ .
62003010	Sin	Jarejuwarete 'ga ra'yramũ jarejemogya jane sikwaap . Mama'eukwaawa 'wyriara remiayuwa 'gã jemogya nanẽ jane ikwaapa . Mama'e tywera apoara 'gã , ajuee iporomutare'ema 'gã . Mĩmera 'gã mama'eukwaawa 'wyriara remiayuwa futat . NaJaneruwarete 'ga ra'yra rũi 'gã .
45008007	Sin	Wemifutar are etee ea'at ma'e 'gã oporomutare'emamũ Jarejuwarete 'ga ree . Nuenuwi futari 'gã 'ga je'ega . Niporenuwiweri futari 'gã 'ga je'eg are .
44002026	Faith	Teku'iramũ etee tekou . Tepy'ata'waramũ etee tekou . Temoferawa rapesaka nipo je te'ỹina . A'eramũ je teje'ega Jarejuwarete 'ga upe : Ene te 'ã eneresage jee , Kiapi'ni .
46010020	Sin	Naani . Mama'eukwaawa upe te 'gã imonoi . Mama'eukwaawa te 'gã amuoryp . NaJarejuwarete 'ga upe rũi 'gã imonoi . NaJarejuwarete 'ga rũi 'gã amuoryp . A'eramũ je 'jau pẽ nupe : “ Mama'eukwaawa upe kasi mama'ea pemono ne ” , 'jau je pẽ nupe .
44013001	Description	Peu Ãtioki pe Janeruwarete 'ga je'ega mome'wara 'gã ajemogyau . 'Ga je'eg are moromu'jara 'gã nanẽ nũ . Panape 'ga , Saulo 'ga , Simão 'ga , Lusiu 'ga , Manaẽ 'ga . Mĩmera 'gã Janeruwarete 'ga je'eg are moromu'jara 'gã ajemogyau Ãtioki pe , Jejui 'ga rerowiaara 'gã pype . Simão 'ga ipiũnũũ . A'eramũ 'gã Piũnũũ 'jau 'ga upe . Lusiu 'ga Sirene pewarera . Manaẽ 'ga waranupa Erote 'ga retee rakue . Aipo Erote 'ga 'ũina 'wyriaramũ Garireja ywy pewara 'gã nupe rakue .
49005006	Recommendation	'Gã amũ nipo 'jau 'ua pẽ nupe : “ Pe'je pejejua mama'e tywera apou ore pyri ” , 'jau nipo 'gã pẽ nupe . A'ere kasi perowiat 'gã ne . Pẽ moryteeu te 'gã nuri . A'eramũ nipo anure Janeruwarete 'ga 'gã nerekou tyweaete 'gã tywer are . Nuenuwi futari 'gã 'ga je'ega . A'eramũ 'ga 'gã nerekou tyweaete oje'ega renuwe'em are .
56001011	Sin	A'eramũ ene 'jau 'gã nupe : “ Peapo awi nanuara ” , ere ki 'gã nupe . “ Au'je 'gã mu'e re morogyta ymaner are ” , ere ki 'gã nupe 'gã momika . Kasi a'e pe 'gã 'gã moryteei , 'gã pytuna 'gã neewe ne . A'eramũ enuparera 'gã 'jau ajaupe ne : “ Awỹja sipo morogyta a'je omome'u janee ? ” 'jau 'gã ajaupe ne . “ I'me nipo 'ã Paulo 'ga akou janee ” , 'jau 'gã ajaupe ne . Nokwaawi 'gã morogyta a'je mome'wara 'ga . “ Mõ 'ga gatu nipo morogyta a'jea omome'u akou janee ? ” 'jau 'gã ajaupe ne . A'eramũ 'gã amũ opoia Jejui 'ga rerowiar awi ne . Najemuaẽmi morogyta 'me mome'wara 'gã ajuee . Ka'aranũũ are etee te 'gã jemuaẽmi . Ka'aranũũ mono'og are etee te 'gã jamu'ei . A'eramũ ene 'gã momika esaka nanuar awi .
43013011	Sin	Jejui 'ga Judas 'ga kwaapa ojee . “ 'Ga futat nipo je mono kũima'e tywera 'gã po pe ” 'ea 'ga ikwaapa . A'eramũ 'ga poromũ 'jau oree : “ Pẽẽ mũ nipo ipiky'a ma'e 'jawe futat ” , 'jau 'ga oree .
43010001	Sin	A'eramũ Jejui 'ga mama'e mũ mome'wau 'gã nupe 'gã mu'jau ojee : — Sã'ã karupa'mĩ a'gwara 'gã kaaruwamũ erura ijaga ukaja pype . A'eramũ 'ga amũ akou peu ypytunimũ iarũmũ 'miara mara'ne awi . Muna'yw awi 'jau 'ga akou omaenuna ee . Ia'gwara 'gã osou iosoma kwara rupi etee futat . Okwara rupi ise'ema 'gã ose ekoete futat . Iosoma 'arimũ awau osou amunarũmũ karupa'mĩ are — 'jau 'ga 'gã nupe imome'wau .
61002015	Sin	Jarejuwarete 'ga rape awi opia ma'e 'gã poromũ . A'eramũ futat 'gã oka'jama . Nuesagu'jawi futari 'gã 'ga rapea . Parãu 'ga ree 'gã jemu'ei . Ymã 'ã Parãu 'ga , Peo 'ga ra'yra 'ga , Jarejuwarete 'ga je'ega mome'waramũ rakue numiamũ . A'ere 'ã 'ga noporomu'earũi rakue . 'Ga amũ wejue e'i 'ga upe : “ Tamono ka'aranũũa enee 'jau . A'eramũ ene ewau Israeu juapyrera 'gã mu'jau mama'e tywera apo are 'jau ” , 'jau 'gã 'ga upe rakue .
44014005	Violence	A'eramũ 'gã ajatykau ojemoywyrafena 'gã nee . Judeu , judeue'em . Mĩmera 'gã ajatykau o'wyria'ri 'gã netee . Ita pyu 'gã juka are 'gã afueweramũ . — Pe'je ajee ita pyu sijuka 'gã 'ũ — 'jau 'gã ajaupe .
43021017	Description	A'eramũ Jejui 'ga 'jau nũ : — Eneporomutat te ene a'jea futat je ree ra'e , ki Simão ? — 'jau 'ga 'ga upe . Aipo ojeupe 'eu'jawauwe Pedro 'ga u'arasigamũ . A'eramũ 'ga 'jau 'ga upe : — Ma'eramũ ene poromũ 'jau'japa jee ki 'ei ? Orejararetea 'ã ene . Mama'ea 'ã erekwaap futat . Erekwaap futat 'ã ejee jeporomutara je rekoa — 'jau 'ga 'ga upe . A'eramũ Jejui 'ga 'jau 'ga upe nũ : — Karupa'mĩ jara 'gã ojejuka esage futat weymaw are . Nan tee futat ejejuka esage je rerowiaara 'gã nee .
66021027	Sin	A'ere 'gã mama'e tywera nuerura'uweri erosou aipoa 'ga 'wyrarete pe . Mama'e tywera apoara 'gã nanẽ aipoa 'ga 'wyrarete pe nosei nũ . I'me ma'e 'gã nanẽ nosei nũ . Karupa'mĩ 'jawewara 'ga ka'aran are ijekwasiaripyrera 'gã etee te ose aipo 'ga 'wyrarete pe , ajemogy ma'ea ka'arana are ikwasiaripyrera 'gã etee .
66017004	Sin	Taity piraga aipoa kũjã ẽẽ erekou . Taity umy'gia nanẽ ẽẽ erekou imunepa nũ . Ouru apopyrera ẽẽ wereko , ita esage , itafu'a'i , perua 'jawa 'jau ẽẽ erua ojemuesageawamũ . Opo pe ẽẽ itay'a'i renũina . Itay'a'ia ouru apopyrera . Itay'a wyneegatugaturamũ mama'e tywetywera pyu . Mama'e tywer are etee wea'aramũ . A'eramũ aipoa pyu nanẽ ojematyneema nũ .
51003014	Recommendation	Nan pejemogya esage futat . A'eramũ je 'awamũ 'jau'japa pẽ nupe nũ . Pẽpota'wa esage pejejuee . A'eramũ pẽẽ nanuara apo re pejejemogyau majepei 'yweteewara 'jawe futat .
43012023	Description	A'eramũ Jejui 'ga 'jau 'gã nupe : — Je 'ã Jarejuwarete 'ga remimurera . A'eramũ nipo anurenure'i je manũ re 'gã 'jau kwaiwete jee : “ Eteete ma'e 'gã apyraapara 'ga ra'e ” , 'jau nipo 'gã jee , je manũ resaka — 'jau Jejui 'ga 'gã nupe .
45002022	Sin	“ Peko awi pejejuemireko are ” , 'jau pẽẽ 'gã nupe . Ma'eramũ sipo ajee aipo 'gã nupe 'e re pejekou pejejuemireko are ? “ Kũjãmeramũ pejekowe'em pejejomen are ” , 'jau pẽẽ 'gã nupe . Ma'eramũ sipo pejekou pejejomen are , aipo 'gã nupe 'e re ? Nepẽporomutari pẽẽ maira'me a'agaw are . A'ere pejemunarũmũ mama'e are maira'me a'agawa rog awi . Ymã te Moisesi 'ga jane mu'jau maira'me a'agaw are rakue . “ Pemuoryp kasi maira'me a'agawa ne ” , 'jau 'ga janee rakue . “ Pemunarũ awi mama'e are ” , 'jau nanẽ 'ga rakue nũ . A'eramũ pẽẽ pejejemotywea Jarejuwarete 'ga upe pejemunarũmũ mama'e are maira'me a'agawa rog awi .
45007008	Sin	A'ere je Moisesi 'ga remikwasiarer are te je jemu'ei ai'i numiamũ . “ Moisesi 'ga remikwasiarera renuwa nipo je muesage Jarejuwarete 'ga upe ” , 'jau je tejeupe numiamũ . A'ere je naenupawa'uweri 'ga je'egera . Tejeatee'emamũ futat je 'gã karaemã futar awi . Moisesi 'ga je'egera kwaaw ire miamũ futat je 'gã karaemã futaararete futat je rekoi ikue . Moisesi 'ga je'ega kwaape'ema je tetywera kwaape'ema . A'ere je 'ga remikwasiarera mogyta re tetywera kwaawi .
44026017	Grace	“ Je te 'ã amono ene judeue'ema 'gã nupe temome'waramũ . A'eramũ nipo je tejejukau ene ree ene rekoramũ ” , 'jau 'ga jee ikue . “ Najudeu 'gã nũi ene resaka 'gã mogoukare'ema ene ree . Najudeue'ema 'gã nũi nanẽ nũ ” , 'jau 'ga jee ikue . “ Je te 'ã apyyrũ ene judeue'ema 'gã nupe temome'waramũ ” , 'jau 'ga jee ikue — 'jau 'ga 'gã nupe .
56003003	Sin	Ymã te ako jane Jejui 'ga rerowiaare'ema 'gã 'jawe etee futat jane jemogyi ikue . Jejui 'ga rerowiare'ema janetywereteramũ jarejemogyau . Jare'akwaawe'emamũ ako jarejemogyau ikue . Nianuwi futari ako jane 'gã amũ je'ega ikue . Jarejuwarete 'ga je'ega miamũ ako jane ianupe'ema ikue . Jarejemifutar imũ etee futat ako jarewau mama'e apou ikue . Jarejee etee ako jarejea'aramũ ikue . Jarejeupi etee futat ako jarewau jarejemaku'iu ikue . Jaremara'neramũ ako jarejemogyau 'gã nee ikue . 'Gã nanẽ ako amara'neramũ jane ree ikue nũ . 'Ga karaemã resakawe ako jane 'jau jarejeupe ikue : “ Maran ajee je jẽmĩ najetywi nanuara pyu 'ũ ? ” 'jau ako jane jarejemogyau jarejeupe ikue .
54005021	Recommendation	Jejui 'ga rerowiaara 'gã mu'akwaaw are je ene mu'ei , ki Timoteo . A'eramũ ene jeje'ega renupa katu katu . Jeje'eg imũ etee ki mama'ea eapo , a'e je enee Jarejuwarete 'ga remianuwamũ , Jejui Kristu 'ga remianuwamũ , ywagipewara 'gã , mama'e tywera apoare'ema 'gã nemianuwamũ 'jau . Mĩmera 'gã nemianuwamũ je 'i enee . A'eramũ ene jeje'ega renupa katu katu . Ejejuka pãwẽ pãwẽ ki 'gã nee .
58010035	Recommendation	Werowiar awi pepoire'emamũ a'jea futat Janeruwarete 'ga mama'e esage monoi pẽ nupe . A'eramũ ki pejepoire'ema futat Jarejuwarete 'ga rerowiar awi .
46004002	Faith	Maran oporowyky ma'e 'gã mama'e apoi morowyky jara 'ga upe ? 'Ga 'eawer imũ etee futat 'gã porowykyi 'ga upe . A'ea esage 'ga upe .
44009043	Description	A'e pe futat Pedro 'ga opytawaipa Simão 'ga rog ipe . Simão 'ga wyra pirera apoara . 'Ga rog ipe 'ga opytawaipa .
46003016	Grace	“ Janeruwarete 'ga 'Agesagea jane sireko ” 'ea 'ã pẽẽ ikwaapa . 'Ga 'Agesagea jarejereko re jane jarejemogyau Jarejuwarete 'ga roga 'jawe .
58010019	Faith	Pẽẽ jerewirera 'jawe jee . Kũjãmeramũ pẽẽ jerenyra 'jawe jee . A'eramũ je 'jau pẽ nupe : Jejui 'ga amanũ janetywera mepyawamũ rakue . Werowiaramũ 'ga janetywera moiri jane wi . A'eramũ jane nanẽ jareje'ega monoarũmũ Jarejuwarete 'ga upe .
43008021	Sin	A'eramũ Jejui 'ga 'jau 'gã nupe : — Anure nipo je oi 'aw awi . Je rekat nipo pejepe numiamũ . A'ere nipo naje resaga'uweri pejepe . Anure nipo peramanũ amũ pejetywera . A'eramũ nipo pẽẽ pejewawe'em je waw ipe — 'jau 'ga 'gã nupe .
51003012	Recommendation	Ymã we te 'ã Janeruwarete 'ga poromutaramũ pẽ nee rakue . 'Ga 'ã pẽ mũ'jãu wemiayuwamũ pẽ mogyau rakue . A'eramũ ki pẽẽ nanẽ pejepota'wa esageramũ pejejuee pejejemogyau 'ga 'jawe etee futat . Pejejemuaẽma pejejuee . Pejejee etee pejejerowiaraipe'ema pejejemogyau . Pejejeaite'ema pejejuee .
43012026	Faith	— Jeremiayuwamũ pejejekoweramũ ki jeje'ega peenup , jeremifutar imũ etee futat mama'e apou . Nan pejemogy je pyri namutat a'jea futat . A'eramũ nipo jeremiayuwa 'gã nupe Jeruwarete 'ga 'jau : “ 'Gã esageay jee ” , 'jau nipo 'ga 'gã nupe jee — 'jau Jejui 'ga 'gã nupe .
54003004	Description	Opytun are ojejuka ma'eramũ ae poromũ . Wa'yr are ojejuka ma'eramũ ae poromũ . Wa'yra upe oje'eg ma'eramũ ae poromũ . A'eramũ 'ga ra'yra ojeupe 'ga je'egamũ 'ga je'ega renupa etee . Wa'yra mu'jaramũ ae poromũ .
52005011	Recommendation	A'eramũ pẽẽ pejewau 'awamũ 'ga ruawama mome'wau kwe pe pejejaupe . Aipo mome'ua 'ga rerowiarukaa pejejaupe . Nanuara 'ã pẽẽ iapou pejejemogyau . A'eramũ pẽẽ taetu pejejopoaa 'ga rerowiar ywyapiukaa pejejaupe .
62003011	Recommendation	Peenup futat 'ã Jejui 'ga 'eawera , “ pẽporomutar iki pejejuee ” 'ea 'ã pẽẽ enupa futat . 'Ga rerowia ypy we futat 'ã pẽẽ aipo 'eawera renupa rakue .
46007026	Recommendation	Anure nipo Jejui 'ga rerowiare'ema 'gã 'ga rerowiaramũ jane rereko tyweretei . Ma'eramũ 'ã ojeteewaramũ nepẽnemirekoi futari pejejemogyau . Emireko ma'eramũ pẽẽ pejejemireko retyke'ema futat .
43003001	Description	Poje Nikutemu 'ga 'ua oporogytau Jejui 'ga upe . Nikutemu 'ga opytuna 'gã nupe oje'ẽma'ea . Fariseua nanẽ 'ga nũ .
59002025	Description	Nan tee Raape ẽẽ rakue . Kũjãmene'ema agawewi ẽẽ rakue . A'etea ẽẽ Janeruwarete 'ga rera renupawe werowiat akou rakue . A'eramũ ẽẽ 'ga remiayuwa 'gã mima oje'wyr ipe 'gã a'gwau 'gã nee ifuewet ma'e 'gã nui rakue . Kaaruwamũ ẽẽ 'jau 'gã nupe : “ Ajepeja pe rupi pekwap pejeka'jama wã nui ” , 'jau ẽẽ 'gã nupe rakue . A'eramũ Janeruwarete 'ga 'jau ẽẽ upe : “ Je rerowiar ape ekou ra'e . Jeremiayuwa 'gã nee erejejuka esage ra'e . A'eramũ ene ejesageramũ jee . A'eramũ je ene rerekou tywere'em eneremiapofer are ” , 'jau 'ga ẽẽ upe , wemiayuwa 'gã ẽẽ iapisiukare'emamũ rakue .
54002015	Faith	Ewa ẽẽ ra'ne mama'e omote'at . A'eramũ kunumĩa wayramũ kũjãmera 'gã nupe . A'etea Janeruwarete 'ga kũjãmera 'gã katu'oka , Jejui 'ga rerowiar awi 'gã poire'emamũ . Ajuee ojejuka esage awi 'gã poire'emamũ , ajemogy esage awi 'gã poire'emamũ , Jarejuwarete 'ga muoryw awi 'gã poire'emamũ . Mĩmer awi 'gã poire'emamũ Janeruwarete 'ga kũjãmera 'gã katu'ogi futari .
44013017	Grace	— Ymã te Janeruwarete 'ga judeuramũ oreypy 'gã mũ'ẽi 'gã nui rakue . Ojeupe futat 'ga 'gã mũ'jãu , 'gã momytuna . Egitu ywy pe 'gã nekoramũ 'ga 'gã momytuna ojeupe wemiayuwamũ — 'jau 'ga 'gã nupe u'ama imome'wau . — Na'gã ywya rũi agawewi peu Egitu ywya . A'etea 'gã ajemogyau peu . Pe awi Janeruwarete 'ga 'gã nerua opãjẽ mũ futat rakue . A'ere 'gã awau watau kwe pe ajemogyau .
44015008	Grace	— Janeruwarete 'ga okwaap katu katu mama'ea . A'eramũ 'ga ikwaapa werowiaramũ . A'eramũ ako 'ga U'agesage mua judeue'ema 'gã nupe nanẽ futat ai'i nũ . Sooko 'ga judeuramũ imura janee ikue . Nan futat ako 'ga imua 'gã nupe ai'i .
59002011	Sin	Janeruwarete 'ga 'ã 'jau janee rakue : “ Peko awi pejejemirekoe'ema kũjã are ” , 'jau 'ga janee rakue . “ Peporojuka awi ” , nanẽ nũ 'jau 'ga janee rakue . A'eramũ nipo amumera 'ga okowe'em futat wemirekoe'ema kũjã are numiamũ . A'ere nipo 'ga 'ga amũ jukai . A'e 'ga ojemotywet Jarejuwarete 'ga upe 'ga amũ juka re . 'Ga nuenupawi katu Jarejuwarete 'ga porogyta .
43010028	Grace	'Gã te je amogy namutat . A'eramũ nipo je anure 'gã nerawau Tejuwarete 'ga pyri . Nitywi futari 'ga amũ je wi 'gã pojekaara 'gã — 'jau Jejui 'ga 'gã nupe .
45016020	Grace	Janeruwarete 'ga jane mopy'ata'wararetea . Anurenure'i nipo 'ga mama'eukwaawa 'wyriara pãjẽ mateepapa pẽ nupe . A'eramũ nipo emiayuwa pẽ moryteeu'jape'ema mama'e are . Jarejararete 'ga upe je je'egi pẽ nee tekou : “ Mama'e esagea eapo 'gã nupe . Ejejuka esage Roma pewara 'gã nee ” , 'jau je Jarejararete 'ga upe , Jejui Kristu 'ga upe pẽ nee tekou .
55003005	Sin	“ Je 'ã Jarejuwarete 'ga remiayuwa ” , e'i 'gã ajemogyau numiamũ . A'ere 'gã o'meramũ te 'gã 'i ajemogyau . Nuerowiari futari 'gã “ Janeruwarete 'ga pãjẽeteetea ” 'ea . A'eramũ 'gã mama'e apowe'em Jarejuwarete 'ga pãjẽ mũ ajemogyau . Nanuara 'gã nui ki ejepe'a .
45012005	Description	Nan tee futat jane Jejui 'ga rerowiaaramũ . Kwaiwete jane . Najareju'jawe ete rũi jane mama'e apoi . Jejui 'ga ree jarejemujar ire jane jarejemogyau majepei 'yweteewara 'jawe futat .
56003008	Faith	A'jea futat jeremimome'ua . A'eramũ ene Jejui 'ga rerowiaara 'gã mu'jau najuejue etee futat aipo are . A'eramũ 'gã mama'e esagea etee iapou ajemogyau . Mama'e esagea etee iapo re nipo 'gã jopoari ajemogyau .
59002023	Faith	Ymã te 'ã Janeruwarete 'ga Abraão 'ga remiapofera kwasiarukari ka'aran are 'gã nupe rakue . A'jea futat aipo 'ea . “ Abraão 'ga a'jea futat je rerowiaararetea . Jejekoty'aawaretea nanẽ 'ga nũ . A'eramũ 'ga a'jea futat wesageramũ jee ” , 'jau Janeruwarete 'ga oje'ega kwasiarukaa ka'aran are 'gã nupe rakue .
59002001	Faith	Kunumĩmet . Kũjãmet 'jau . Peapyaka ki jeje'eg are . Janejararete 'ga Jejui Kristu 'ga 'ã esagesage ma'ea . 'Ga 'ã perowiat pejejemogyau . A'eramũ pẽẽ 'ga 'jawe etee futat pejejejukau pãwẽ pãwẽ pejejuee .
45003013	Sin	Mama'e tywera etee 'gã imome'wau ajaupe . O'me ekoeteramũ etee futat . Ajuago'wau ekoete tee futat 'gã ajemogyau .
49005028	Recommendation	Pejejuka esage pejejee . Nepejereko tyweri 'ã . Nan tee futat pẽẽ pejejemireko rerekou esage .
45009030	Faith	“ Ma'ja are ajee 'ga jane mu'ei ? ” 'jau nipo pẽẽ jee ? Nan futat je 'i pẽ nupe : Ymã judeue'ema 'gã nafutari Jarejuwarete 'ga amuesagea rakue . A'ere Janeruwarete 'ga Jejui 'ga rerowiaramũ 'gã katu'oka 'gã muesageu ojeupe .
54003009	Faith	Jarejuwarete 'ga je'ega kwaaparamũ te ae poromũ . 'Ga je'eg are jarejemu'e re jane jarejemogy esagea kwaapa . A'eramũ aipo 'ga je'eg are eapyo ma'ea etee futat akowarũmũ . 'Ga je'eg are eapyo katu ma'eramũ nanẽ ae poromũ nũ . Mama'e esage kwaapa ki 'ga mama'e esage etee futat tuapo .
54006002	Recommendation	Pẽjara 'gã nipo ako amũ Jejui 'ga rerowiaaramũ . “ Jejara 'ga Jejui 'ga rerowiaara . A'eramũ nipo 'ga je nupãue'em . A'eramũ je teporowykyau'i'i etee inãinãnĩ'ĩ etee , pe'je kasi ne ” , ere ki 'gã nupe . Naani . “ Pejejara 'ga Jejui 'ga rerowiaara futat 'ga rekoramũ taetu pẽporomutat 'ga ree . A'eramũ ki pẽẽ pejeporowykyau esage 'ga upe ” , ere ki 'gã nupe . Emu'e ki 'gã je'eawer are , ki Timoteo . Je'eawer imũ etee mama'e apoukaa 'gã nupe .
45003003	Faith	A'ere 'ã 'gã amũ nuerowiari 'ga je'ega rakue . “ 'Gã werowiare'emamũ ma'eramũ sipo Janeruwarete 'ga mama'e apowe'em u'eawer imũ etee ” , 'jau nipo pẽẽ .
43019034	Violence	A'eramũ 'ga amũ Jejui 'ga ywỹi kutuka etee jyuu pyu . A'eramũ 'ga rya ojeko'woka 'ga kutukawera rupi 'y reewe futat .
43015012	Recommendation	Jeporomutat je pẽ nee . A'eramũ je tejejukau esage pẽ nee . A'eramũ je 'jau pẽ nupe : Pẽporomutar iki pejejuee . Pejejuka esage ki pejejuee , je 'jawe futat — 'jau 'ga oree ikue .
45006013	Recommendation	Pejejemifutar imũ kasi mama'ea peapo ne . Jarejuwarete 'ga remifutar imũ etee ki mama'e esagea peapo . Pẽtywera mepy re Jejui 'ga pẽ muri 'Uwarete 'ga remiayuwamũ . A'eramũ ki pẽẽ pejejekatu'oka 'ga upe , pejeporowykyau 'ga upe . “ Eneremiayuwamũ 'ã je rekoi ” , 'jau ki pẽẽ 'ga upe .
58010039	Faith	Na'ga rerowiar awi opoit ma'eramũ rũi futat jane . Nipoiri futari jane 'ga rerowiar awi . A'eramũ 'ga jane monowe'em mama'eukwaawa rapyaw ipe . Jane 'ã sirowiat 'ga jarejemogyau . A'eramũ nipo 'ga jane mogyau ojepyri nakwaparimũ rũi futat .
45011026	Grace	Aiporamũ te nipo judeu 'gã Jejui 'ga rerowiaararetei . Ymã te Isai 'ga aipo are ka'arana kwasiari inuga rakue : “ Anure nipo janetywera moiara 'ga ruri owaẽma Jerusareg awi , Sião 'jaw awi . Aiporamũ u'aaw ipe nipo 'ga judeu 'gã katu'oka . 'Gã tywera moia Jako 'ga juapyrera 'gã nui .
52002015	Violence	Ymã te judeu ypy 'gã Janeruwarete 'ga je'ega mome'wara 'gã apisau rakue . 'Awamũ 'ã 'gã Jejui 'ga miamũ ijukau rai'i . Janejararete 'ga 'gã ijukau rai'i nũ . Ore nanẽ nũ . Ore nanẽ 'gã ore mujãnukaa pe awi , Jerusareg awi . Peu 'gã ore momytaukare'ema . Aipo apoara 'gã Jarejuwarete 'ga mamara'neukat ojee .
58010026	Sin	“ Kristu 'ga amanũ janetywera mepyau rai'i . A'eramũ ki pẽẽ mama'e apou 'ga remifutar imũ etee ” 'ea jane sikwaap . A'jea futat aipo 'ea . A'eramũ ki jane mama'e tywera apowe'em Kristu 'ga ree jarejemu'e re . Jarejemifutar imũ etee mama'e tywera apou jane jewyru'jawi jaretywera upe nũ awỹja sipo janetywera omepy janee nanuaramũ ? Nitywi futari 'ga amũ . Kristu 'ga etee futat amanũmũ janetywera mepyawamũ rakue . 'Ga rerowiare'emamũ nitywi futari janetywera moiara 'ga amũ .
49002006	Grace	Kristu 'ga rerowiare'emamũ jane jemogyi amanũ ma'e 'jawe Ku'jywa 'ga upe . A'ere 'ga Kristu 'ga jane erowiaramũ jane mogyi imanũe'ema 'jawe . Sã'ã 'ga Kristu 'ga moferawa , 'ga manũ re rakue . Nan tee futat 'ga jane mogyi 'ga rerowiaramũ . 'Ga moferaw ire 'ga Kristu 'ga mojeupia imonou ywag ipe ojepyri 'ga muapygukaa 'ga mogou 'wyriaramũ ojepyri . Nan tee futat 'ga Kristu 'ga jane erowiaramũ jane mogyau 'wyriaramũ Kristu 'ga pyri , Jejui Kristu 'ga ree jane jemujar ire .
49004025	Recommendation	A'eramũ ki pejejeateeramũ peje'me awi . Au'je ki morogyta 'me mome'u re . Majepei 'yweteewara 'jawe jane Jejui 'ga rerowiaaramũ jane jemogyi . A'eramũ ki pẽẽ mama'e a'jea etee futat imome'wau pejejaupe .
48002005	Faith	A'ere ore naruerowiari 'gã . “ NaMoisesi 'ga remikwasiarer imũ mama'e apoara etee rũi 'ga okatu'ok . Jejui Kristu 'ga rerowiaara 'gã etee te Janeruwarete 'ga okatu'ok ” , 'jau ete ore 'gã nupe . “ Jejui Kristu 'ga rerowiaaramũ Janeruwarete 'ga 'jau janee : Eneresage jee , 'jau 'ga janee , 'ga rerowiaaramũ 'ea morogyta esagea futat . NaMoisesi 'ga remikwasiarer imũ mama'e apoara 'gã nupe rũi 'ga aipo 'ga 'i . Jejui 'ga rerowiaaramũ jane upe etee te 'ga aipo 'ga 'i ” , 'jau ore 'gã nupe .
46014013	Recommendation	Ije'eg amutee ma'eramũ ki pejeje'ega monou Jarejuwarete 'ga upe . “ Je mueapyoukar ape jeje'eg amutee are , ki Ku'jyp . A'eramũ je 'gã mueapyou ee ” , 'jau ki pẽẽ 'ga upe .
44009001	Violence	Kwe pe Filipe 'ga rekoramũ , Saulo 'ga akou Jerusareg ipe Jejui 'ga rerowiaara 'gã nerekou tyweaete . 'Gã apisi are 'ga afueweramũ . A'eramũ 'ga awau oporogytau mainana 'wyriararete upe : — Oo je kwe pewara 'gã nerua ipyykapap .
43017013	Description	— A'ere'ere'i futat je oi ene pyri . A'eramũ je 'au tekouwe aipo 'jau enee 'gã nemianuwauwe , 'gã maku'iawamũ . Afutat je 'gã ku'ia teje'jawe .
60004013	Recommendation	Ymã 'ã Kristu 'ga jereko tywerukari pẽ nee rakue . A'eramũ pẽẽ pejeku'iramũ etee 'ga ree pejejereko tyweramũ . 'Ga ree pejejereko tywerukar ire nipo pejeku'iramũ anure 'ga ruramũ . Najuejue etee futat jane 'ga resage resaka 'ga pãjẽ reewe . A'eramũ jane jareku'iramũ 'ga ree , 'ga ruramũ .
44011006	Description	Wata ma'e , oyryryk ma'e , owewe ma'e 'jau je esaka ipype ai'i — 'jau Pedro 'ga 'gã nupe imome'wau .
51003008	Recommendation	A'ere 'awamũ peenup 'ga je'ega . A'eramũ pẽẽ 'awamũ mama'e tywera apou'jape'ema futat . Pejejuaykawe'em nanẽ 'gã amũ pejejereko tyweramũ . Pejekowe'em pejemara'ne'emamũ pejejuee . Pejejoje'ẽwu'jag ekoete'em nanẽ nũ . Pejeje'egayawe'em nanẽ pejejaupe . Pejeje'egaiwe'emamũ nanẽ pejejaupe .
44018003	Description	Peu Paulo 'ga awau 'gã nekoaa . Paulo 'ga nanẽ taityoga apoara nũ . A'eramũ Paulo 'ga awau oporogytau 'gã nupe . A'eramũ Paulo 'ga a'e pe futat akou opytau 'gã pyri . Wyra pirera roga apou 'gã pyri ime'ega ka'aranũũ are .
45006012	Sin	Jejui Kristu 'ga rerowiare'emawe pẽtywera pẽ nerekou . A'ere Jejui 'ga werowiaramũ pẽtywera moia pẽ nui . A'eramũ ki 'awamũ pẽẽ pejetywera upe pejejerekoukare'ema . Pemỹi kasi pejejea mama'e tywera apo are ne . Mama'e tywera apo are pejejea mỹi re nipo pẽẽ mama'e tywera apou , pejejea'awer imũ etee futat .
53003012	Recommendation	A'eramũ ore 'awamũ 'jau pẽ nupe : “ Janejararete 'ga , Jejui Kristu 'ga ore mu'eukaa pẽ nupe : Peporowyky ki pejekaraemã muawamũ . Pe'je pejepoia 'gã ago'o awi , pe'je ki 'gã nupe ” , 'jau 'ga oree .
44007009	Sin	— Janeypy 'gã oporerekoaywereteramũ wewirera 'ga ree , Jose 'ga ree rakue . A'eramũ 'gã wewirera 'ga me'ega kũima'e 'gã amũ nupe , 'ga monou ka'aranũũ are . A'eramũ aipo kũima'e 'gã Jose 'ga rerawau Egitu ywy pe rakue . Mukuu te Egitu ywya 'gã ywy awi . Peu 'gã Jose 'ga me'ega nũ . A'eramũ Jose 'ga muarera 'ga 'ga moporowykyaukaa 'ga mepyawe'em . A'ere Janeruwarete 'ga Jose 'ga rerekoi weape futat .
44011028	Description	Janeruwarete 'ga je'ega mome'wara 'ga amũ rera Agapu . A'eramũ 'ga afu'ama oporogytau 'gã nupe . Janeruwarete 'ga 'Agesagea 'ga rerekou . A'eramũ 'ga 'Agesagea 'ga mu'eukaa Jejui 'ga rerowiaara 'gã nupe : — Anure nipo mama'ea teepawamũ jane wi . A'eramũ nipo jane najuejue etee futat ty'ara rerekou — 'jau 'ga 'gã nupe imome'wau . 'Ga 'eawer imũ etee futat ojeapou 'gã nupe anure . Krautiu 'ga 'wyriaramũ 'ga renamũ ojeapou 'gã nupe rakue .
44020036	Description	Oporogytapaw ire Paulo 'ga wapyka wenupy'ãu Jejui 'ga rerowiaara 'gã netee , oje'ega monou Jarejuwarete 'ga upe .
48005024	Faith	Jejui Kristu 'ga ree jarejemujar ire jane jarepoia jarejemifutar ymaner imũ mama'e apo awi . Niapou'jawi futari jane mama'ea jarejemifutar ymaner imũ etee .
59001002	Recommendation	Pejejeupe mama'eay jesaukaramũ kasi pẽ'arasig pejejemogyau ne . Janeruwarete 'ga mama'eaya pẽ nupe ijeapoa okwaap . A'eramũ pẽẽ pejeku'iramũ etee pejejemogyau pejejemogypyyka etee Jarejuwarete 'ga ree .
62001006	Sin	'Gã amũ te nipo “ Je Jarejuwarete 'ga remiayuwa ” , 'jau futatee . A'ere nipo aipo 'jara 'gã nekoi ypytunimũ wata ma'e 'jawe . 'Gã nuetygi mama'e tywera apoa . A'e 'gã o'meramũ te 'gã 'i . Na'ga remiayuwa rũi aipo 'gã . Nuenuwi 'gã mama'e a'jea . Nuapoi 'gã Jarejuwarete 'ga remifutar imũ mama'ea .
44010011	Description	A'e pype mama'e resaka . Taity aparasiga 'ua ojypa ywag awi 'ga upe . Tuwiuu taitya . Taity apou imotatusĩmũ .
44002009	Description	Partia ywy awi jane mũ ruri . Ajepejamũ Media ywy awi . Ajepejamũ Elam ywy pewara . Ajepejamũ Mesopotami ywy pewara . Ajepejamũ Judeja ywy pewara . Ajepejamũ Kapatosi ywy pewara . Põtu ywy awi jane mũ ruri . Asia ywy pewarera jane mũ .
51001010	Faith	Aipoa 'ga iaporamũ nipo pẽẽ mama'e apou 'ga remifutar imũ etee futat , pejejemogyau esage nipo 'ga remifutar imũ futat . A'eramũ nipo 'ga aku'iramũ 'ũina pẽ nee . Pejejenosõue'em nanẽ nũ . “ Epoar iki 'gã mama'e esage apou ” , 'jau ore arakou 'ga upe pẽ nee . “ Ejekwaawukat 'gã nupe ” , 'jau ore 'ga upe pẽ nee .
54001018	Recommendation	Ene 'ã jera'yra 'jawe jee , ki Timoteo . Enup katu katu ki jeje'ega . Ymã te Janeruwarete 'ga 'gã amũ moje'egukari ene ree rakue . “ Timoteo 'ga nipo ako moromu'jaramũ . Je ree nipo 'ga 'gã mu'jau ” , 'jau Janeruwarete 'ga jee , 'jau 'gã enee ikue . Janeruwarete 'ga oje'ega 'gã nupe ra'ne . A'eramũ 'gã aipoa mome'wau enee . A'eramũ je 'jau ene upe : 'Gã 'eawer are ejea'at ekou . 'Gã 'eawer imũ etee futat ene 'gã mu'jau morogyta esage are . Eporowyky esage ki Jarejuwarete 'ga upe , 'jau je enee .
66019001	Faith	A'eramũ je mytuna 'gã je'ega renupa . Ywag ipe 'gã nuwi oje'ega : — Simuoryp Jarejuwarete 'ga 'jau — 'jau 'gã 'upa . — 'Ga te 'ã jane katu'ok . 'Ga te 'ã esage janee . 'Ga te 'ã pãjẽretea .
49002001	Grace	Ymã te nepeenuwi futari Jarejuwarete 'ga je'ega rakue . Na'ga remiayuwa rũi pẽẽ nakue . Mama'e tywera etee futat pẽẽ iapou rakue . A'eramũ pẽẽ pejejemogyau amanũ ma'efera 'jawe Jarejuwarete 'ga upe rakue .
46010021	Sin	Jejui 'ga manũ are pejejea'aramũ nipo pẽẽ y'way rykua . Aipoa y'way rykur ire kasi maira'me a'agawa upe imonopyrera y'waya petykur ine . Aipoa taetu nia'wyri Janeruwarete 'ga upe . Jejui 'ga manũawer are pejejea'aramũ pẽẽ mani'oko'o'i 'wau . Aipo 'u re kasi mama'eukwaawa upe imonopyrera kumia pe'u ne . Kasi a'e pe mama'eukwaaw are te pẽnea'ar ine . Aipoa nanẽ nia'wyri Janeruwarete 'ga upe nũ . Nepemuorywa'uweri Jejui 'ga mama'eukwaawa reewe .
49005003	Recommendation	Jarejuwarete 'ga remiayuwamũ futat pejejemogyau . A'eramũ ki pẽẽ pejejemogyau esage 'ga upe . Pejejemogyawe'em futat tesirũgatu 'ga upe . Pejejemirekoe'ema kũjã are pejekowe'em . Kũjãmeramũ nanẽ pejekowe'em pejemene'ema kũima'e are . Pejemuarũ ki pejejemogyau . Pejekaraemã kwai are etee nanẽ pejejea'are'emamũ nũ . Pejejea'are'emamũ mĩmera mama'e are . Aipoa mama'e mome'wawe'em pejejaupe .
56001015	Sin	Esage ma'e 'gã nipo ea'at mama'e esage are etee futat . A'ere nipo ia'wyre'ema 'gã mama'e tywer are etee 'gã nea'aramũ . 'Gã Janeruwarete 'ga rerowiare'ema . A'eramũ 'gã mama'e tywer are etee wea'aramũ ajemogyau . Ymã 'gã 'ã mama'e esage apo kwaawi futari rakue . A'ere 'gã mama'e tywera etee iapoi . 'Awamũ 'gã nokwaawu'jawi futari mama'e esage apoa . Apokwaap 'gã mama'e tywera apoa .
44009021	Description	— Kuu . Poromũ nipo Jejui 'ga rerowiaara 'gã apisi are ifuewet ma'efera 'ga 'i ki sa — 'jau 'gã ajaupe . — Jerusareg ipe 'gã apisi are ako 'ga fueweramũ ikue re'ã . A'e reewi pa 'ã aipo 'ga 'i nũ 'ĩ — 'jau 'gã ajaupe . — 'Au na'e 'ga ruri 'gã pofaa 'gã neroo are afueweramũ mainana 'wyriara 'gã nupe rai'i re'ã . A'e reewi pa 'ã aipo 'ga 'i nũ 'ĩ — 'jau 'gã ajaupe oporesagamũ 'ga ree .
58008006	Description	A'ere Jejui 'ga porowyky esageay mainana 'gã porowyky apyraapa . Ymã Janeruwarete 'ga oje'ega monoi Moisesi 'ga upe rakue . Esage futat aipo 'ga je'eg ymanera . A'ere anure 'ga oje'ega monoi wa'yrarete 'ga upe . Aipoa 'ga je'eg yaua esageay 'ga je'eg ymanera apyraapa . A'eramũ 'ga oje'eg ymanera mojopy'rau oje'eg yau pyu . A'eramũ 'ga wa'yra 'ga upe u'eawera jane erowiaramũ 'ga jane katu'oka . “ Anure nipo je teje'ega rerowiaara 'gã murukari ywag ipe tejepyri ” , 'jau 'ga 'ũina . A'eramũ jane jareku'iramũ jarejemogyau ee .
50001021	Faith	Temanũme'ẽwe je tekou Kristu 'ga remifutar imũ etee mama'e apo futaa . A'ere , je manũa nanẽ futat esageramũ jee . Temanũ re tewau tekou 'ga pyri . 'Ga pyri je rekoa esage jee .
50001006	Faith	Werowiar ypyrauwe ako Janeruwarete 'ga pẽ muesageu ramue ikue . 'Awamũ taetu aje 'ã 'ga pẽ muesagei akou . A'eramũ je a'eramũ a'jea futat 'ga 'gã muesagepawi Jejui Kristu 'ga rur enune 'e rerowiaa .
62005020	Faith	Janeruwarete 'ga ra'yra 'ga , Jejui 'ga 'ã , 'ua 'awa ywy pe 'Uwarete 'ga kwaawukaa janee . 'Ga Ruwarete 'ga Maireteetea futat . A'eramũ 'ã jane 'awamũ jarejemujaa 'ga ree . 'Ga ra'yra 'ga , Jejui Kristu 'ga ree nanẽ jane jarejemujaa nũ . Janeruwarete 'ga 'ã a'jea futat ae mogyararetea . A'eramũ “ je rerowiaara 'gã amanũ re 'ua je pyri ajemogyau nakwaparimũ warãu rũi futat ” , 'jau 'ã 'ga rakue . A'jea futat aipo 'ga 'ea .
45012018	Recommendation	'Gã muewe'em futat . Pejepy'ata'waramũ etee futat 'gã nee . 'Gã amũ pejemueramũ pejepota'wa esageramũ etee 'gã nee .
58010023	Faith	U'eawer imũ etee futat Janeruwarete 'ga mama'e apoi . A'eramũ jane jarejemogypyyka 'ga 'eawer are , “ Anure nipo je pẽ muri ywag ipe tejepyri ” 'ga 'eawer are . A'eramũ te jane 'ga pyri jareo rapesaka . 'Gã amũ nanẽ ki jane imu'jau ee nũ . “ Anure nipo Janeruwarete 'ga werowiaaramũ jane monoi ywag ipe ojepyri ” , 'jau ki jane jarejepyriwara 'gã nupe .
43014027	Grace	— Je 'ã jepy'ata'wa futat . A'eramũ je teje'jawe etee futat pẽ mogyau pẽ mopy'ata'wau . Je rerowiare'ema 'gã nojomopy'ata'wai futari . A'ere je nanarũi . Je te a'jea futat pẽ mopy'ata'waara . A'eramũ ki pẽẽ pejepy'ata'waramũ pejejemogyau je ree . Pekyje kasi mama'e awi ne — 'jau Jejui 'ga oree .
47005006	Faith	A'eramũ ore orojorywamũ 'ga pyri orooram are . 'Au ywy pe arakou ore narakoi 'ga pyri .
43012047	Grace	— 'Gã amũ nipo jeje'ega renupa ekoete akou . A'ere nipo 'gã nuerowiari jeje'ega . A'etea nipo je “ nepẽa'wyri pẽẽ Jarejuwarete 'ga upe ” , na'ea'uweri 'gã nupe . Naaipo 'gã nupe 'jaramũ rũi je ruri . Pẽtywer awi pẽ katu'okawamũ te je ruri 'awa ywy pe ikue — 'jau Jejui 'ga oree .
62003012	Sin	Kaĩ 'ga 'jawe kasi sajemogy ne . Mama'eukwaawa remiayuwa futat aipoa kũima'e 'ga , Kaĩ 'ga rakue . A'eramũ 'ga wewirera 'ga , Apeu 'ga jukau ekoete rakue . Ma'eramũ sipo 'ga wewirera 'ga jukau ekoete rakue ? 'Ga rewirera 'ga , Apeu 'ga , mama'e esagea etee wapo . Jarejuwarete 'ga remifutar imũ etee 'ga mama'e apoi . A'ere Kaĩ 'ga mama'e tywera etee iapoi . A'eramũ 'ga wewirera 'ga rerekoayau ee . A'eramũ 'ga 'ga jukau rakue .
66016020	Description	'Ypõ'õa oka'jamamap najuejue etee . Ywytyra nanẽ oka'jama nũ . Nuesagu'jawi 'ga amũ .
58011012	Description	Abraão 'ga nanẽ oymanamũ nũ . A'etea 'ga aja'yrapy ẽẽ pype . Majepei tee agawewi Abraão 'ga rakue . A'etea kwaiwete 'ga juapyrera 'gã . Jaytata pytuna 'jawe 'ga juapyrera pytuna . 'Yisigeau pytuna 'jawe nanẽ 'ga juapyrera pytuna nũ .
54001017	Faith	A'eramũ ki sa'e Jarejuwarete 'ga upe : “ Ene te 'ã eneresage oree . 'Wyriararete esageramũ futat 'ã ereko oree ” , sa'e ki 'ga upe . “ Ene te 'ã okoeteete ma'ea . Neremanũi futari . Ore 'ã naruesagi agawewi ene . A'ere ore eneremiapofera resagi . A'eramũ ore enereko kwaapa futat ” , sa'e ki 'ga upe . “ Ene te 'ã eneresage tekotee 'gã nesage apyraapa . Nitywi futari 'ga amũ ene 'jawe . Namutamutat ene etee futat ereko ” , sa'e ki Jarejuwarete 'ga upe .
66014007	Faith	A'eramũ 'ga wafukaita oje'ega mua ywy pewara 'gã nupe : — Pejejuwarete 'ga ki pepojeup . Ene te 'ã eneresage oree ekou , pe'je ki 'ga upe . 'Awamũ iwaẽmi wemiayuwa 'gã nui ae mojo'okawa upe . 'Awamũ futat 'ga oje'ega renupare'ema 'gã mojo'ogi oje'ega renupara 'gã nui . “ Nepeenuwi futari jeje'ega . A'eramũ pẽẽ pejejore'ema je pyri . Tata pe pekwap ” , e'i 'ga 'awamũ futat oje'ega renupare'emamũ 'gã nupe . Oje'ega renuparera 'gã nupe etee te 'ga 'i : Pe'je pejejua pejejemogyau je pyri . Jeje'ega peenup katu katu . Mama'e apoarera 'ga etee te 'ã pemuoryp . 'Ga te 'ã ywaga wapo rakue . Ywy , 'yẽ'ẽ , 'ywu'ywut . Mĩmera 'ga 'ã iapou rakue . A'eramũ 'ã pẽẽ 'ga etee imuorypa — 'jau 'ga wafukaita ywy pewara 'gã nupe .
44006001	Description	Anure Jejui 'ga rerowiaara 'gã awau ajemogyau ojeme'yita , kwaiwete . Judeu 'gã juejue . A'ere 'gã amũ grego je'ega apoi . Amumera 'gã epyreu je'ega apou . A'eramũ grego je'ega apoara 'gã amara'neramũ epyreu je'ega apoara 'gã nee . — Nepemojo'og esagei 'ã majawera 'gã nupe kumia . Pejepytuna imen manũ ma'e 'gã nupe ete 'ã kumia kwaiwete pemono . A'ere 'ã orepytuna majawera 'gã nupe kumi tuwyre'ria etee pemono — 'jau 'gã ajaupe , amara'neramũ ajuee .
60002021	Grace	Pejereko tywer ekoete upe pẽnuaga Janeruwarete 'ga ifutaa . Jejui Kristu 'ga 'ã mama'e esage etee agawewi wapo . A'etea 'gã 'ã wereko tywerete 'ga . Janetywera mepyawamũ 'ga 'ã ojereko tywerukaa 'gã nupe . A'eramũ ki pẽẽ 'ga 'jawe futat pejejemogyau .
53003010	Recommendation	Pẽ pype arakou ako ore 'jau pẽ nupe ikue : “ Iporowykywere'ema 'gã kasi pemojemi'warukat futat ne ” , 'jau ako ore pẽ nupe ikue .
43003016	Grace	— Janeruwarete 'ga iporomutat nanimenime pẽ nee . A'eramũ 'ga a'eramũ wa'yramũ je mua 'au ywy pe ikue . Majepei tee agawewi je 'ga ra'yramũ . A'etea 'ga je mut 'awa ywy pe je jukaukaa pẽ nupe . A'eramũ je rerowiaara 'gã amanũmũ numiamũ . A'ere 'gã oi oferapa Jarejuwarete 'ga rupaw ipe 'ga pyri amanũu'jape'ema futat . Peu futat 'gã jemogyi nakwaparimũ ete rũi — 'jau Jejui 'ga Nikutemu 'ga upe .
44019015	Description	A'ere mama'eukwaawa je'egi etee 'gã nupe : — Jejui 'ga ore orokwaap . Paulo 'ga nanẽ ore ikwaapa nũ . A'ere ore pẽẽ norokwaawi — 'jau mama'eukwaawa 'gã nupe . — Awỹja te pẽẽ ? NaJejui 'ga rerowiaara rũi pẽẽ — 'jau etee mama'eukwaawa 'gã nupe .
66019019	Violence	A'ere je 'yẽ'ẽ awi 'ut ma'efera resaka nũ . Peu ajatykau ywy pewara 'gã 'wyriara reewe , jefaruu reewe . Kawaruu siga 'arimũ 'ũi ma'e 'ga rowajaa 'gã nuri , 'ga remiayuwa 'gã neewe .
44027002	Description	A'eramũ yara 'ua . Adramitiu 'jaw awi 'ua ojekoka . A'e pype futat arawau . Asia ywy pe futat aipoa yaruua awau . Jefaruu 'wyriara 'ga futat ore rerawau . A'eramũ ore aru'aa ipype . Aristaku 'ga awau ore rupi . Tesarũn ipewarera 'ga . Tesarũna 'jawa 'upa Masetoni ywy pe . Aru'ar ire ore oroia jupiwewe futat . Arawau ka'a ywyri etee futat arakou . Oropytunaapa ore nũ .
58013003	Recommendation	Moromunepawa pypewara 'gã nee nanẽ pejejea'aramũ nũ . Pẽẽ nanẽ amunipo 'ã moromunepawa pype peje'ama . Pẽnea'at mama'e esagea pejejeupe 'gã iapo are . A'eramũ ki pẽẽ mama'e esage apou 'gã nupe . Ereko tyweripyra 'gã nee nanẽ pejejea'aramũ pejejemogyau nũ . Mama'e esagea ki peapo 'gã nupe . Pejereko tyweramũ nipo pẽẽ nanẽ 'gã nemiapo esagea pefutat nũ . A'eramũ ki pẽẽ mama'e esage apou 'gã nupe .
51003017	Recommendation	Jejui 'ga remiayuwamũ pẽẽ . 'Ga futat Janejararetea . A'eramũ ki mama'ea peapo esage etee pejejemogyau 'ga ree . Peporogyta esage nanẽ ki pejejaupe 'ga ree nũ . 'Ga futat jane mota'waukaa 'Uwarete 'ga upe . A'eramũ pẽẽ 'ga ree Jarejuwarete 'ga muorypa pejejemogyau 'agamũ .
48006006	Recommendation	'Ga amũ nipo 'ua pẽ mu'jau Jarejuwarete 'ga ree . A'eramũ ki pẽẽ mama'e esage monou pejemu'jara 'ga upe .
44007005	Description	— NaAbraão 'ga upe etee rũi 'ga ywya muri rakue . 'Ga juapyrera 'gã nupe nanẽ 'ga ywya muretei rakue . Aipo 'jau Janeruwarete 'ga Abraão 'ga upe : “ Ene manũ re enejuapyrera 'gã ajemogyau ipype ” , 'jau Janeruwarete 'ga Abraão 'ga upe . Nata'yri we agawewi Abraão 'ga aiporamũ rakue . A'etea Janeruwarete 'ga e'i poromũ 'ga upe .
44007019	Description	A'eramũ aipoa 'wyriara janeypy 'gã nerekou tyweaete , janeypy 'gã mayrũmũ . A'eramũ aipoa 'wyriararũe'ema 'ga 'jau 'gã nupe : “ Pejeja'yra pemomopot . I'ar ypyrauwe peroo ejaa kofera pype inuga . A'eramũ amanũmũ ” , 'jau 'wyriararũe'ema 'ga 'gã nupe . A'ere 'gã jejukai wa'yr are . Imimi etee jui , imonou , imuaranupa . A'eramũ 'gã ojemomytuna kwaiwete . A'eramũ 'wyriara amara'neramũ 'gã nee — 'jau Estevão 'ga u'ama imome'wau 'gã nupe .
43020003	Description	Orojeupe aipo 'erauwe ore arawau arujãna ita kwaruu repejãna .
44024016	Faith	A'eramũ je tekou esage Jarejuwarete 'ga rowase . Ae rowase 'jau je iapou tekou . Naapoi futari je mama'e tywera Jarejuwarete 'ga rowase — 'jau Paulo 'ga ojemome'wau 'wyriara 'ga upe .
65001013	Description	Sã'ã 'y ryjuapia mama'e tywera rerooa ejara ywy'a'marimũ . Nan pẽ mu'jar a'wyre'ema 'gã mama'e tywera apoi pẽ neape . Jaytatajãna 'ã ae esaka . 'Yẽ'ẽ raapara 'gã 'ã jaytata are amã'jãu wape kwaapawamũ . A'ere jaytatajãn are amã'ẽ re amunipo 'ã 'gã ka'jami etee . Nan pẽ mu'jar a'wyre'ema 'gã . Nepẽ mu'e esagei 'gã Jarejuwarete 'ga ree . A'e 'gã Janeruwarete 'ga omono muku ojewi anure . Ypytunaiwuu pype imomytau nakwaparimũ warãu rũi futat .
48001012	Description	Na'auwara 'ga amũ rũi imome'wau jee . Na'auwara 'gã amũ rũi te je mu'e ee ikue . Jejui Kristu 'ga futat omome'u jee ikue .
45007005	Sin	Ymã jane mama'e apoi jarejemifutar imũ etee futat rakue . A'eramũ 'ã Moisesi 'ga 'jau agawewi janee rakue : “ Mama'e tywera kasi peapo ne ” , 'jau agawewi 'ga janee rakue . A'ere jane aipo 'ga 'eawera kwaaw ire miamũ jane jero'wuro'wui etee mama'e tywera apou . Mama'e tywera apo awi jarejeatee'em ire nipo jane oi mukuu Jarejuwarete 'ga wi jaremanũ re .
54002007	Faith	A'eramũ Janeruwarete 'ga je monou imome'waukaa 'gã nupe , amunawa moymoyka ikue . “ Ere ewau morogyta esage mome'wau 'gã nupe najuejue etee . Janeruwarete 'ga iporokatu'ogiwet pẽ nee , ere ki 'gã nupe ” , 'jau 'ga jee ikue . “ Jejui 'ga 'ã janetywera omepypap . A'eramũ pẽẽ 'awamũ pejetywera moirukaa Jarejuwarete 'ga upe . A'eramũ 'ga U'agesage monou pẽ nupe oje'jawe pẽ mogyau , ere ki 'gã nupe ” , 'jau 'ga jee ikue . A'jea futat 'ga je monou imome'waukaa judeue'ema 'gã nupe , okwaapare'ema 'gã nupe najuejue etee .
62003024	Faith	Jarejuwarete 'ga je'ega renuparamũ jane jarejemujaa 'ga ree . 'Ga nanẽ akou jane pype futat nũ . U'agesagea 'ga imua janee ikue . A'eramũ 'ga 'Agesagea jane mueapyou jane pyri 'ga reko are .
46010024	Recommendation	A'eramũ ki jane mama'e apou jarejopoaawamũ . Najarejeupe etee rũi futat kasi mama'ea siapo ne .
45012016	Recommendation	Pejepota'wa pãwẽnamũ etee futat ki pejejuee . Pejerowiaraip kasi pejejee etee ne . Ajemogy tywe'ri ma'e 'gã neewe futat pejeporomutaramũ pejejemogyau . “ Je te 'ã i'akwaap ma'ea 'gã apyraap ” , pe'je kasi ne .
49004031	Recommendation	A'eramũ ki pẽẽ mama'e tywera apowe'em . Pejejeateeramũ kamẽsĩete futat 'gã nayka awi . Pẽmara'ne kasi 'gã nee ne . Pejeje'egayawe'em 'gã nupe , 'gã kurape'ema . Au'je futat pejejuee pejeporomutare'em awi .
51001025	Faith	Ymã te Janeruwarete 'ga je mogoi judeue'emamũ pẽ nupe oje'ega mome'wawamũ ikue . “ Ere ewau je mome'wau judeue'ema 'gã nupe ekou , 'gã mu'jau jeporogytafer are . Emu'epap 'gã ewau je'eawer are ” , 'jau 'ga jee ikue . A'eramũ je teporopoariweramũ pẽ nee . Aporowyky je tekou pẽ nupe .
66001014	Description	'Ga 'awa waparasigamũ amyneju 'jawe . Karupa'mĩ rawa 'jawe waparasigamũ . 'Ga rea wenyfugamũ tata reny 'jawe .
47004015	Grace	Pẽ nupe Jejui 'ga mome'u are ore orojereko tywerukaa etee futat 'gã nupe . Pejejeupe Jejui 'ga ore imome'uramũ pẽẽ 'ga rerowiaa . “ Janeruwarete 'ga iporomutat jane ree . A'eramũ 'ga wa'yra 'ga mua ywy pe janetywera mepyawamũ rakue ” 'ea pẽẽ erowiaa . Kwe pewara 'gã nanẽ nipo 'ga rerowiaa ojeupe ore 'ga mome'uramũ . A'eramũ ki jane Jarejuwarete 'ga muorypa jarekatu'og are .
43006056	Faith	Jero'oa 'gã amũ i'wau jerya retee . 'Gã etee futat je rerekou . Je nanẽ 'gã nerekou nũ — 'jau Jejui 'ga 'gã nupe .
43011027	Faith	A'eramũ ẽẽ aipo 'ga 'e re 'jau 'ga upe : — Ma'eramũ rã . Arowiat futat je ene kĩ'ĩ . A'jea futat ene Jarejuwarete kĩã remimureramũ ereko . A'jea futat ene kĩã ra'yrareteramũ ereko . Ymã te 'ã kĩã “ ywy pewara 'gã nupe ekwap ” , kĩã 'i enee rakue — 'jau ẽẽ Jejui 'ga upe .
44002042	Faith	A'ere 'gã awau ajatykau Jejui 'ga remimonofera 'gã nee , 'gã porogyta are wapyakau . A'eramũ futat 'gã ajemogyau Jejui 'ga rerowiaareteramũ . A'eramũ futat Jejui 'ga rerowiaaramũ opojejukaramũ ajuee . Ajamajatykau kumi 'wau . Jarejuwarete 'ga upe oporogytau nanẽ 'gã ajatykau nũ .
58001009	Grace	Mama'e esage etee te 'ã erefutat . A'eramũ ene mama'e esage etee iapou . Mama'e tywera 'ã nerefutari . A'eramũ ene mama'e tywera apowe'em . A'eramũ je Eneruwareteramũ ene pyyrũmũ ene mogou enepytuna 'gã 'wyriarareteramũ , ene maku'iukaa ” , 'jau Janeruwarete 'ga wa'yra 'ga upe .
44012002	Violence	A'eramũ 'ga Tiago 'ga ajuwonogukaa jyuu pyu . Juã 'ga reki'yra 'ga Tiagoramũ .
55002016	Recommendation	A'eramũ ene ejepe'au ajamue ma'e 'gã nui . Oje'eg tee 'gã mama'e are . NaJarejuwarete 'ga je'eg imũ rũi 'gã mama'e mome'ui ajemogyau . Oje'eg ekoete te 'gã ajemogyau . Aipoa nia'wyri Janeruwarete 'ga upe . Ajamue ma'e 'gã je'ega renupara 'gã Jarejuwarete 'ga rape awi opia ma'e 'gã te poromũ .
62003015	Sin	“ Oporojuka ma'e 'gã nooi Jarejuwarete 'ga pyri ywag ipe ” 'ea jane sikwaap . A'ere ajuee iporomutare'emamũ ae oporojuka ma'e 'jawe Jarejuwarete 'ga upe . A'eramũ “ ajuee iporomutare'emamũ ae awawe'em 'ga pyri ” 'ea nanẽ jane ikwaapa nũ .
43021015	Faith	Ore jemi'war ire Jejui 'ga 'jau Simão Pedro 'ga upe , Juã 'ga ra'yra 'ga upe : — Eneporomutat te ene nanimenime je ree , ki Simão ? — Ẽẽ . Ene te 'ã jejekoty'aawaretea futat . Aipo 'ã erekwaap futat — 'jau 'ga 'ga upe . A'eramũ Jejui 'ga 'jau 'ga upe : — Karupa'mĩ jara 'gã ojejuka esage karupa'mĩ ra'yr yau are . Nan tee futat ejejuka esage je rerowiaar yau 'gã nee . Jeje'eg are ene 'gã mu'jau — 'jau Jejui 'ga 'ga upe .
46012008	Grace	Janeruwarete 'ga 'Agesagea ae mũ mueapyou ae'akwaaw are . A'eramũ aipo 'gã jane mu'akwaapa ee . Amumeramũ 'ga 'Agesagea aeremikwaawe'ema kwaawukaa ae upe . A'eramũ 'gã aeremikwaawe'ema kwaawukaa ae upe .
44007013	Description	— Wemi'urama ojewi teepawauwe 'gã ojewya awau imua rakue nũ . Aiporamũ 'gã oramũ futat 'gã newirera 'ga ojemome'wau 'gã nupe . “ Je ako pẽnewirera ikue ” , 'jau 'ga 'gã nupe . A'eramũ Jose 'ga reki'yra 'gã nesakara 'gã awau imome'wau 'wyriararete 'ga upe . “ Jose 'ga reki'yra 'gã 'au ako 'ga pyri ” , 'jau 'gã 'wyriara 'ga upe rakue — 'jau Estevão 'ga imome'wau 'gã nupe .
60003010	Recommendation	Ymã te Janeruwarete 'ga ka'arana kwasiarukari aipo are 'ga amũ upe rakue : “ Pejejekõẽãiweramũ ki peojet pejejuago'o awi . Peje'eg tywet kasi pejejaupe ne . Au'je ki pẽ'me re .
44004032	Description	Jejui 'ga remimonofera 'gã 'ga manũawera mome'wau akou 'gã nupe : — Amanũ ako Janejararete 'ga ai'i numiamũ , Jejui 'ga ai'i numiamũ . A'ere Janeruwarete 'ga 'ga moferawi etee ai'i nũ — 'jau 'gã akou imome'wau ojepyriwara 'gã nupe . A'eramũ Ku'jywa 'ga opãjẽ monou wa'yra 'ga rerowiaara 'gã nupe . 'Ga nanẽ futat akou 'gã newiri nũ . A'eramũ Ku'jywa 'ga ojejukau wa'yra 'ga rerowiaara 'gã nee . Nitywi'i futari “ peapo awi mama'ea mũ nan ” 'gã nupe 'jara 'gã . Aju'jaju'jawe futat 'gã wea'aramũ mama'e apo are . Nitywi'i futari mama'e mimara 'gã . Mama'ea 'gã imua pãwẽ etee futat ajaupe . Ka'aranũũa 'gã erua Jejui 'ga remimonofera 'gã nupe . A'eramũ 'gã ka'aranũũ mojo'oka etee futat 'gã nupe . Ika'aranũũe'ema 'gã nupe nanẽ imonou nũ . Ta'yt kwaiwete ma'e 'gã nupe kwaiwete imonou . Ta'yre'ema 'gã nupe imonou inãinãnĩ'ĩ etee . Mama'e muawamũ 'gã imonou 'gã nupe . Ywy jara 'gã ywy me'ega amumera 'gã nupe . 'Oga jara 'gã nanẽ woga me'ega ka'aranũũ are nũ . A'e repyfera 'gã erua Jejui 'ga remimonofera 'gã nupe ajaupe imojo'ogipyramũ . A'eramũ ikaraemãe'ema 'gã amũ akowe'em futat 'gã pype rakue .
46015003	Grace	Je upe Janejararete 'ga 'eawera resagesageramũ futat . Aipoa etee futat je amome'u pẽ nupe . Ymã we te 'ã Janeruwarete 'ga ka'arana kwasiarukari 'gã nupe Kristu 'ga ree rakue . 'Gã nemikwasiarer imũ etee futat 'ã Kristu 'ga amanũmũ janetywera mepyawamũ rakue .
66018024	Violence	— Ymã te peuwara 'gã Jarejuwarete 'ga je'ega mome'wara 'gã apisi rakue . 'Ga rerowiaara 'gã nanẽ 'gã iapisau kwaiwete rakue nũ . Tekotee 'gã nanẽ 'gã apisau rakue nũ . Ma'eramũ 'ã Ku'jywa 'ga 'gã nereko tywerukari 'gã nemiapofer are , 'gã 'wyrarete retygi 'gã nui — 'jau 'ga .
44013048	Faith	A'e renupa judeue'ema 'gã wekõẽãjamũ ajemogyau . — Esage te 'ã Janeruwarete 'ga je'ega — 'jau 'gã ajaupe . A'eramũ futat 'gã aku'iramũ ajemogyau 'ga je'eg are . A'eramũ 'gã amũ Jarejuwarete 'ga rerowiaa . Jarejuwarete 'ga remipyyrũmera 'gã 'ga rerowiaa . 'Gã amũ Janeruwarete 'ga ipyyrũmũ ojepyriwaramũ nakwaparimũ warãu rũi . Aipo 'gã futat 'ga rerowiaaramũ ajemogyau .
66022020	Description	A'eramũ imome'u katuara 'ga 'jau : — A'jea futat . Anurenure'i nipo je oi nũ — 'jau 'ga . A'eramũ je 'jau 'ga upe : — Ere ejua , ki Jejui . Ene te 'ã ore'wyriarareteretea — 'jau je 'ga upe .
50004009	Recommendation	Pejejeupe je'eawer imũ etee mama'ea peapo . Pejejeupe jeremiesaukar imũ nanẽ pẽẽ iapou nũ . Jereko esagea ako peesag ai'i . A'eramũ ki je 'jawe pejejemogyau . Aipo apo re nipo Janeruwarete 'ga rekoi pẽ pype , pẽ mopy'a'wyre'ema oje'jawe .
53003015	Recommendation	Pereko tywet kasi 'gã ne . Pejejewirera 'jawe futar iki peporogyta 'gã nupe 'gã nerekou . Tepeesak 'gã jekatu'oga 'jau .
51002008	Recommendation	Pejejea'gwau Jarejuwarete 'ga ree morogyta 'me mome'wara 'gã nui . Pejejemu'jawe'em 'gã nee . Perowiat kasi 'gã 'mea ne . NaKristu 'ga je'ega rũi 'gã omome'u . Wea'aw are etee 'gã pẽ mu'ei . Morogyta ymanera etee futat 'gã omome'u akou . Mama'eukwaaw are etee 'gã pẽ mu'ei . NaKristu 'ga 'eawera rũi 'gã omome'u pẽ nupe .
50003014	Faith	A'eramũ je mama'e apou 'ga remifutar imũ . Jejui Kristu 'ga ree etee je tejemogypyyka . A'eramũ nipo je manũnamũ 'ga je rerawau je mogou ojepyri nakwaparimũ warãu rũi futat . Ojepyri je o re nipo 'ga 'jau jee : “ A'jea futat . Jeremifutar imũ etee mama'ea ereapo jee . Aipoa esage jee ” , 'jau nipo 'ga ojepyri je o re .
56002014	Faith	Jejui Kristu 'ga 'ã poromũ ojejukaukat 'gã nupe ae katu'okawamũ rakue . Amanũ 'ga janetywera mepyau rakue . Janetywera moiawamũ 'ga manũi janee rakue . Amanũmũ 'ga jane pireita janetywer awi rakue . Amanũ 'ga wemiayuwamũ jane muawamũ ojeupe rakue . Mama'e esage apoaramũ jane jemogya 'ga afutat . A'eramũ 'ga amanũmũ jane mogyau mama'e esage apoaramũ .
43005024	Faith	— A'jea futat je 'i . Jeje'ega rerowiaara 'gã ojemomyauu jeje'eg imũ . Je muarera 'ga nanẽ 'gã erowiaa nũ . Tejerowiaryauramũ je 'gã mogyau namutat . A'eramũ 'gã najuejue etee futat awau akou Janeruwarete 'ga pyri amanũ re . Na'gã nupe rũi je 'i : “ Enetywerete Ku'jywa 'ga upe ” 'jau . Natata pe oo ma'e 'gã nũi ore rerowiaara . Ywag ipe oo ma'e tee aipo 'gã — 'jau Jejui 'ga 'gã nupe .
66021015	Description	Je upe oje'eg ma'e 'ga ywyra wereko opo pe . Ouru apopyrera 'ga ywyra . Aipo pyu 'ga 'wyrarete ra'agawyau . Iosom , iosoma rokwat . Mĩmera 'ga wa'agawy ipyu .
50003019	Sin	Anure nipo Janeruwarete 'ga aipo 'gã monou muku ojewi . Mama'eukwaawa rapyaw ipe nipo 'ga 'gã monou . Wemifutar imũ etee 'gã mama'e apou ojemaku'iu . Nojenosĩ 'gã wemiapofera tywer are . “ Oreresage ore ” , 'jau futatee 'gã . Naea'ari 'gã Jarejuwarete 'ga ree . Wemifutar are etee 'gã nea'aramũ , omama'e are etee , okaraemã are 'jau .
54003006	Sin	Jejui 'ga rerowiar yau 'gã nanẽ kasi eremono 'wyriaramũ ajaupe ne . Kasi a'e pe 'ga omogo re , je jeresage 'gã nupe , tekotee 'gã nesage apyraapa , 'ga 'i ne ojerowiaraipa ojee etee ne . Ojee ojerowiaraip ma'e 'gã nia'wyri Janeruwarete 'ga upe . Ymã te mama'eukwaawa 'wyriara jerowiaraiwi ojee rakue . A'eramũ 'ã Janeruwarete 'ga imuẽma imua ywag awi rakue . Ojee ojerowiaraip ma'e 'gã nanẽ Janeruwarete 'ga erekou tyweaete i'jawerimũ etee futat .
65001003	Recommendation	Pẽẽ 'ã jejekoty'aawamũ . A'eramũ je ka'arana kwasiaa imonou pẽ nupe . “ Janeruwarete 'ga jane katu'ok jane mogyau wemiayuwamũ ” 'ea takwasiat imonou 'gã nupe 'jau kwy , 'jau je tejeupe te'ỹina numiamũ . Janeruwarete 'ga oje'ega mua janee , jane erowiaramũ . A'e are je teporokwasiariweramũ te'ỹina . A'ere 'ã Janeruwarete 'ga ree iporomutare'ema 'gã amũ oi o'meramũ pẽ nupe rai'i . Jemime 'gã oi morogyta 'me mome'wau pẽ nupe rai'i . Jejui Kristu 'ga etee te 'ã Janejararetea . A'ere 'ã i'me ma'e 'gã 'ga mome'u kwakuwi etee . “ Najanejara rũi Jejui Kristu 'ga . Jarejemifutar imũ etee te jane mama'e apoi ” , 'jau futatee 'ã i'me ma'e 'gã pẽ nupe rai'i . A'ere 'ã nanuara 'gã nee Janeruwarete 'ga ka'arana kwasiarukari inuga ymã we rakue . “ Mama'e ekoete are ete ajamu'jara 'gã mama'eukwaawa rapyaw ipe oo ma'ea futat ” , 'jau 'ga ka'arana kwasiarukaa inuga rakue . A'eramũ je ka'arana kwasiaa pẽ nupe , i'me ma'e 'gã je'ega rerowiar awi pẽ mosĩawamũ . Pepoit kasi morogyta a'je awi ne , 'jau je pẽ nupe . Jejui 'ga ree etee futar iki pejemogypyyk .
44004002	Description	— Jejui 'ga ako amanũ ai'i — 'jau Pedro 'ga u'ama imome'wau 'gã nupe . — A'ere ako 'ga ferawi etee ai'i nũ . A'eramũ nipo jane nan tee futat jaremanũ re jareferapa etee futat 'ga 'jawerimũ . Jejui 'ga jewyramũ te nipo jane 'ẽi tywy awi jareferapa nũ — 'jau Pedro 'ga imome'wau u'ama 'gã nupe . A'e renupawe aipo 'ut ma'efera 'gã amara'neramũ 'gã nee .
66018005	Sin	Mama'e tywera 'gã wapo kwaiwete . A'eramũ Ku'jywa 'ga wea'aramũ 'gã tywer are . Tuereko tywet 'ga 'gã ee 'jau .
43004046	Description	Kana 'jawa amunaw ipe , Garireja ywy pype 'up ma'e pe , ore arawau orojewya nũ . Peu futat 'ga 'y mu'jaga y'wayramũ ai'i . A'e pe ore rekoramũ 'wyriara 'ga remiayuwa 'ga 'ua Jejui 'ga renũina . — Ejot jera'yra 'ga resaka jee — 'jau 'ga 'ua Jejui 'ga upe . 'Ga upe 'ut ma'e 'ga ra'yra futat ojero'wu ete 'upa , tapojete 'upa ajepei amunaw ipe 'upa , Kafanaũ pe 'upa .
45012011	Recommendation	Pẽwewue kasi pejejemogyau ne . Pejepokagamũ ki pejejemogyau . Jarejararete 'ga upe pejejorywamũ pejeporowykyau .
60001008	Faith	Nepeesagi agawewi Jejui 'ga rakue . A'etea pẽporomutat 'ga ree . 'Awamũ nanẽ 'ã pẽẽ 'ga resake'ema nũ . A'etea perowiarete 'ga . A'eramũ pejeku'iramũ pejejemogyau 'ga ree . Saa'e ywagipewara 'gã ku'ia 'ga ree . Nan tee futat pẽku'i 'ga ree .
62004013	Grace	Janeruwarete 'ga 'ã U'agesage mua imogeu jane pype . A'eramũ 'ã 'ga 'awamũ ajemogyau jane pyri . Jane nanẽ jarejemujaa 'ga ree . Aipoa jane sikwaap .
43019029	Description	Peu futat y'way ajaiwa 'ũina y'a pype . A'eramũ jefaruu 'ga amũ amynejuranũũ monou ipymĩãu y'way ajaiwa pype . A'ere 'ga imonou 'ywa rapefã are , isipu 'jawa rapefã are imonou 'ga upe .
51001013	Grace	Jane katu'ogamũ 'ga jane mũ'jãu mama'e tywera apoara 'gã nui rakue , jane mueateeu mama'eukwaawa 'wyriara remiayuwa 'gã nui rakue . 'Ga futat jane mogyau wa'yra 'ga remiayuwamũ , wemifutararete 'ga remiayuwamũ .
45016017	Recommendation	Pẽẽ jerewirera 'jawe . Kũjãnamũ pẽẽ jerenyra 'jawe . A'eramũ je pẽ mu'akwaapa mama'e are . Oo ekoete nipo 'gã amũ o'meramũ Jejui 'ga rerowiaaramũ pẽ nupe : “ Simotesirũgatu 'gã 'jau , 'gã mojo'okawamũ 'jau ” , 'jau nipo 'gã awau pẽ nupe . Pejea'gu ki 'gã nui . Perowiat kasi 'gã je'ega ne . “ 'Gã pẽ mu'ea nia'wyri futari . Ore te aramu'e esage pẽẽ ” , 'jau nipo 'gã awau pẽ nupe . Pejepe'a etee ki 'gã nui .
45012007	Recommendation	Jane mũ upe 'ga mama'e apoukaa 'gã nupe , 'gã poaawamũ . A'eramũ jane , 'ga rerowiaramũ mama'e apou 'gã nupe . Jane mũ upe 'ga 'gã mu'jaukaa mama'e are . A'eramũ 'ga rerowiaramũ jane 'gã mu'jau mama'e are .
43016023	Faith	— Aipoa 'ara rupi nipo pẽẽ 'jawe'em je upe , “ ore mu'e ape aipo are ” , 'jawe'em nipo pẽẽ jee . Ku'jywa 'ga 'Agesagea te nipo pẽ mu'e mama'e are . A'jea futat je 'i . Pẽẽ 'ã je rerowiaaramũ . A'eramũ 'ga “ mama'ea eapo amũ jee ” , jerer imũ ojeupe 'eramũ Ku'jywa 'ga iapou pẽ nupe .
66021019	Description	Itauu 'arimũ 'gã iosoma apou . Aipo itauua ita esagea futat . Epy ete aipoa ita esagea . Ajepeja ita owyay ma'ea , jasipi 'jawa . Ajepeja ita owy ma'ea , safira 'jawa . Ajepeja ita warumama'wiramũ , agata 'jawa . Ajepeja ita owyay ma'ea , esimerauta 'jawa .
59004017	Sin	Jarejuwarete 'ga remifutara 'ã pekwaap . A'eramũ pẽẽ 'ga remifutar imũ mama'e apoe'em ire pejejemotywea Jarejuwarete 'ga upe .
66019005	Faith	A'erauwe 'wyriararete renawa pyri 'ũi ma'e 'ga amũ 'jau nũ : — Nan tee je 'i pẽ nupe . Pe'je pẽẽ taetu 'ga muorypa . 'Ga remiayup , 'Ga pojeupat , 'wyriana'nĩ , akotee ma'e . Mĩmeramũ pẽẽ 'jau 'ga upe : “ Ene te 'ã eneresage oree ” , pe'je ki 'ga upe — 'jau 'wyriararete renawa pyri ako ma'e 'ga 'gã nupe .
47005002	Faith	'Awamũ futar iki janerea'at ywag are . 'Awamũ futat jareoweramũ ywag ipe . Janerea'ar iki jarejete yaua jarejeupe imurawam are . A'eramũ jane jarefaemamũ ee , jarejete yau futat are .
48006004	Recommendation	Pejejemiapofer are ki pẽnea'at . “ Esage futat te jeporowykya ? ” pe'je ki pejejeupe . Mama'e esage apo re pẽẽ pejejerowiaa pejeku'iramũ pejejemiapofer are . Aipoa esage . A'ere “ mama'e esagea je aapo 'gã apyraapa ” 'ea nia'wyri Janeruwarete 'ga upe . Pejejoporowyky rerekoemãue'em . “ Je te pa a'jeteetewi apo ra'e ” 'ea nanẽ wa'wyre'emamũ 'ga upe nũ . Pejejoporowyky are pejejea'are'emamũ . Pejejemiapo are etee pejejea'aramũ .
46007036	Recommendation	Pẽẽ mũ nipo nepẽnemirekoi we . A'eramũ nipo 'ga kũjãmuku'i ẽẽ mũ mogou katu rakue . 'Awamũ nipo 'ga 'jau ẽẽ upe : “ Tejetee toko 'jau , kwe pe je oi Jejui 'ga mome'wau tekou ” , 'jau nipo 'ga ẽẽ upe . A'ere nipo 'ga rea'aramũ ẽẽ ree nũ . “ Naani . Arekokatu tãmẽjẽ futat je ẽẽ 'jau ” , 'jau nipo 'ga ojeupe etee futat . “ Kasi a'e pe ẽẽ rekoi ojetee ne kwy ” , 'jau nipo 'ga ojeupe etee futat . “ Jeremiarũ wejue ẽẽ ree . A'eramũ je ẽẽ rerekou katu ” , 'jau nipo 'ga ojeupe etee futat . A'eramũ ki 'gã tajuerekokatu tãmẽjẽ futat . Namama'e tywera apoa rũi futat poromũ .
43016002	Violence	Anure nipo je rerowiare'ema 'gã pẽ mũ'ẽi janejatykaaw awi . “ Jejui 'ga rerowiaara pẽẽ . A'eramũ pẽẽ pejewau peje'jãu ore wi ” , 'jau nipo 'gã pẽ nupe . Pẽẽ mũ juka re nipo 'gã 'jau ajaupe : “ Jarejuwarete 'ga remifutar imũ jane 'gã apisi ” , 'jau futatee nipo 'gã ajemogyau .
66015001	Description	Poje je mama'e mũ resaka nũ . Aipoa je mopiryyita . Irãã'ã sete ywagipewara 'gã nuwamũ Janeruwarete 'ga je'ega renupare'ema 'gã nereko tyweara 'gã . Anurenure'i nipo 'gã 'gã nerekoi tywerete . Aipo teepaw ire 'gã 'gã nerekou tyweru'jape'ema nũ . Teepap futat . 'Gã nerekoa resag ire nipo esakara 'gã te'i 'jau : A'jea futat . Imara'ne futat Janeruwarete 'ga oje'ega renupare'ema 'gã nee , te'i 'gã 'gã nesag ire 'jau .
43018023	Description	A'eramũ Jejui 'ga 'jau 'ga upe : — Mama'e tywera mũ je imome'u re amunipo 'ã mama'e tywera ere jee 'auwara 'gã nemianuwamũ . Mama'e a'jea je 'eramũ ma'eramũ ene je reakwapetegukaa 'ga upe ki 'ei ? — 'jau Jejui 'ga Anasi 'ga upe .
50004003	Recommendation	A'eramũ je 'jau enee , tejepyri oporowyky ma'eramũ enee : Epoat 'gã 'gã mopota'wau ajuee , 'jau je enee . Aipoa kũjã , Kremẽti 'ga , ajepeja 'gã . Mĩmera 'gã juejue oporowyky Jejui 'ga upe , 'ga mome'wau kwe pewara 'gã nupe . 'Gã nera Janeruwarete 'ga okwasiat oka'aran are ywag ipe rakue , Jarejuwarete 'ga pyri ajemogy ma'e 'gã 'jawa ka'aran are rakue . A'eramũ nipo jane juejue jarewau peu jaremanũ re . A'eramũ ki ene aipoa kũjã 'gã mota'waukaa ajaupe .
66016006	Sin	— Ywy pewara 'gã 'ã eneremiayuwa 'gã wapisi , 'gã ny reko'woka , eneje'ega mome'wara 'gã nanẽ iapisau rakue nũ . Ma'eramũ 'ã 'ya wyramũ eremu'jag 'gã nemitykuramũ eje'ega mome'wara 'gã nepyaa — 'jau 'ga Jarejuwarete 'ga upe .
45006002	Sin	Naani . Aipo pe'je awi . Jejui 'ga rerowiaaramũ jane poiri futari jaretywer awi . Sã'ã ae amanũ ma'eferamũ mama'e tywera apou'jawe'ema . Nan tee futat ae Jejui 'ga rerowiaaramũ mama'e tywera naruapou'jawi . Ma'eramũ sipo ajee pẽẽ amanũ ma'e 'jawe pejejemogy re mama'e tywera peapou'jap nũ ?
66017011	Violence	Anure ja'waraiwa etee 'ũina 'wyriaramũ ywy pewara 'gã nupe nũ . Ja'waraiwa ako ma'e rakue . A'ere 'awamũ nokou'jawi . Anure te nipo ekou'jawi nũ . Sete 'gã 'ũina 'wyriaramũ enunewe . A'ere 'gã py'rau teni 'wyriaramũ . A'ere nipo 'gã ja'waraiwa momawi — 'jau ywagipewara 'ga jee .
48004030	Recommendation	A'ere Janeruwarete 'ga ka'arana kwasiarukari Sara ẽẽ je'eger are rakue . “ A'eramũ ẽẽ 'jau Abraão 'ga upe : ‘ Emono kyna jarejewi . Jeremiayuwa te ako kyna ikue numiamũ ’ , 'jau ẽẽ 'ga upe . ‘ Kyna ra'yra kĩã reewe futat kyna monou jarejewi . Jareja'yra kĩã upe etee teremono karaemã 'jau ’ , 'jau ẽẽ 'ga upe . ‘ Nafutari je kyna ra'yra kĩã upe we ene mama'e monoa ’ , 'jau ẽẽ Abraão 'ga upe rakue ” , 'jau 'ga ikwasiarukaa 'ga upe rakue .
54006009	Sin	Amumẽ ka'aranũũ mono'ogara 'gã mama'e tywera wapo ka'aranũũ mono'ogawamũ ojeupe . Mama'e yau resaka nipo 'gã 'i : “ Kuu . Afutat je aipoa ” , 'jau nipo 'gã . A'eramũ nipo 'gã ipyyka jemime ojeupe . Sã'ã 'miara . Mama'e resag ire ipige'ema ipy'araypara imogeukaa ukaja pype . A'eramũ 'ã ojejukaukaa wyra ukaja jara 'ga upe . Nan tee ka'aranũũ mono'ogara 'gã . U'akwaawe'emamũ awau mama'e tywera apou ka'aranũũ are . A'ere nipo nanuara 'gã nayrũnamũ anure . Nooi futari 'gã Jarejuwarete 'ga pyri .
66017016	Violence	Ja'waraiwa rasĩa 'ã ereesak . “ Aipo ywy pewara 'gã 'wyriara ” a'e je ako enee ko 'jau . Ku'jywa 'ga wemifutara futarukaa aipo 'wyriara 'gã nupe najuejue etee futat . A'eramũ 'gã Ku'jywa 'ga remifutara apou . A'eramũ 'gã opãjẽ monou ja'waraiwa upe , imogou 'wyriaramũ . Ku'jywa 'ga remifutara apopawe'emauwe nipo 'gã 'ga remifutara etee iapoi — 'jau 'ga jee . — A'eramũ aipoa 'wyriara 'gã , ja'waraiwa reewe , oporomutare'emamũ aipo 'wyrarete pewara 'gã nee . A'eramũ nipo 'gã 'gã karaemã pojekau 'gã nui . Sã'ã uruwua wyra reumera ro'ofera 'upawa . Nan tee futat 'gã mama'e pojekai 'gã nui . A'eramũ nipo 'gã 'gã 'wyrarete rapyau — 'jau 'ga jee .
46008003	Faith	Jarejuwarete 'ga ree jareporomutar ire jane jemogyi 'ga jekoty'aawamũ . 'Ga 'ã jane kwaap .
45003009	Sin	Maran te jane ? Judeuramũ futat nã'ã jane re'ã . Janeresage sipo jane judeue'ema 'gã nesage apyraapa sa'e nã'ã jane re'ã , 'jau nipo pẽẽ ? Naani . Najuejue etee futat janetyweramũ Jarejuwarete 'ga upe judeuramũ . Judeue'emamũ pẽẽ nanẽ oretywera 'jawe etee futat nũ .
44007041	Sin	— A'erauwe 'gã opo'yra mua 'ga upe . Ita mo'yra rerekwara 'gã imua 'ga upe . A'eramũ 'ga kwataua'yra a'agawa apou mairamũ 'gã nupe . A'ere 'gã weymawa apisi iapyau jupe . Saa'e 'gã Janeruwarete 'ga upe weymawa rapya rakue . Nan futat 'gã kwataua'yra a'agawa upe weymawa rapyau ekoete . A'eramũ 'gã maraka apou jupe .
66009020	Sin	Aipoa iapisipyrera 'gã opytunera 'gã nesaka agawewi . A'etea 'gã nopoiri futari otywer awi . Ni'arasigi 'gã ajemogyau otywer are . A'eramũ 'gã mama'eukwaawa etee imuorypa ajemogyau . Maira'me a'agawa nanẽ nũ 'gã imuorypa nũ . Ouru , prõsi , prata , ita tee , 'yp . Mĩmera 'gã iapou omairamũ . A'ea te 'gã imuorypa ajemogyau . Aipoa 'gã maira nuesaga'uweri amũ . Nuataa'uweri ajemogyau . Nuenuwi agawewi mama'ea . A'etea 'gã amuoryp ekoete ajemogyau .
47005011	Faith	“ Mama'e tywera aporamũ jane jemogyi Jarejuwarete 'ga kurapara 'jawewaramũ 'ga upe ” 'ea 'ã ore ikwaapa . Ma'eramũ 'ã ore kyjei mama'e tywera apo awi . Ma'eramũ 'ã ore pẽ mu'ei mama'e a'je are te . 'Gã nanẽ ore imu'jau ee ai'i nũ . Janeruwarete 'ga orereko esage kwaapa . Pẽẽ ikwaawa nanẽ esage jee nũ .
49002003	Sin	Jane nanẽ ako najuejue etee futat Ku'jywa 'ga je'ega renupare'emamũ sajemogy ikue . Jarejemifutar imũ etee futat ako jane nanẽ mama'e apou ikue nũ . A'eramũ ako Janeruwarete 'ga mara'neramũ janeremiapo tywer are ikue . “ 'Gã nemiapo tywer are je 'gã nereko tyweretei ” , 'jau ako 'ga janee ikue .
44002040	Recommendation	A'eramũ Pedro 'ga 'gã mu'jau afuakaramũ etee futat aipoa morogyta are u'ama . A'eramũ 'ga 'jau 'gã nupe : — Pe'je pejejepe'au 'ga rerowiare'ema 'gã nui . Anure nipo Janeruwarete 'ga Jejui 'ga rerowiare'ema monoi mama'eukwaawa rapyaw ipe ojewi . Peo kasi 'gã newiri ne . Pẽẽ 'ã Jejui 'ga perowiat . “ Je mogo ape ejemiayuwamũ ” , 'jau ki pẽẽ 'ga upe — 'jau Pedro 'ga 'gã nupe u'ama .
45008013	Faith	Pejejemifutar imũ mama'e apo re peo mama'eukwaawa rapyaw ipe . A'ere Jarejuwarete 'ga , U'agesage pãjẽ mũ mama'e tywera apo awi pepoir ire , pẽ mogyi ojepyri nakwaparimũ warãu rũi futat . Nioi jane 'ga rerowiaramũ mama'eukwaawa rapyaw ipe .
45010011	Faith	Nan Isai 'ga ikwasiaa inuga ka'aran are janee rakue : “ Janeruwarete 'ga nomojenosĩukari Jejui 'ga rerowiaara 'gã wowase 'gã nekoramũ ” , 'jau 'ga ikwasiaa rakue .
45001008	Faith	Kwe pewara 'gã najuejue etee futat pẽnera renupa . “ Roma pewara 'gã werowiarete futat Jejui Kristu 'ga ” 'e kwasi'oa 'gã enupa . A'eramũ je teku'iramũ tekou pẽ nee . Jarejuwarete 'ga je imuorypa pẽ nee . “ Ene te 'ã eneresage . Ene futat 'ã eja'yra 'ga rerowiarukaa Roma pewara 'gã nupe . 'Awamũ kwe pewara 'gã 'gã nera renupa ” , 'jau je 'ga upe , 'ga muorypa pẽ katu'og are .
52001004	Faith	Pẽẽ 'ã a'jea futat orerewirera 'jawe oree . Kũjãmeramũ pẽẽ pejejemogyau orerenyra 'jawe oree . Jarejuwarete 'ga remiayuwamũ pẽẽ pejejemogyau . A'eramũ 'ã pẽẽ pejejemogyau orepytuna 'jawewaramũ oree . A'jea futat Janeruwarete 'ga poromutaramũ pẽ nee . A'jea futat 'ga pẽ pyyrũi pẽ mogyau wemiayuwamũ rakue . A'ea jane sikwaap .
60004008	Recommendation	Pejeporomutaramũ pejejuee . Pejejuee pẽporomutara esage futat Ku'jywa 'ga upe . Pejejuee pejeporomutaramũ pẽẽ pejejea'are'emamũ au'jeteramũ pejejotywer are .
44027001	Description	— A'ere ako jane “ Itari ywy pe simono 'ga ” , jane 'i te ai'i — 'jau 'gã ajaupe . Roma 'upa Itari ywy pe . A'eramũ 'gã Paulo 'ga monou jefaruu 'ga po pe , 'ga pyri ipofaripyrera 'gã neewe . Juriu 'ga po pe imonou . Juriu 'ga jefaruu 'gã 'wyria'ri 'ga . A'eramũ tesirũmera 'gã 'jau 'gã nupe “ 'Wyriararete 'ga remiayup ” 'jau 'gã 'gã nupe . A'eramũ ore arawau . Je nanẽ tewau 'gã nupi , Lukaramũ .
66015003	Faith	Amaraka'aga 'gã 'upa . Ymã te Janeruwarete 'ga wemiayuwa 'gã nenũ'ẽukari Egitu ywy awi Moisesi 'ga upe rakue . Aipo are 'gã amaraka'aga 'upa . A'ere karupa'mĩ 'jawewara 'ga jejukaukari 'gã nupe rakue . Aetywera moiawamũ 'ga jejukaukari 'gã nupe rakue . Aipo are nanẽ 'gã amaraka'aga 'upa . “ Ene te 'ã Orejararetea , Kiapi'ni . Ene te 'ã pãjẽretea tekotee 'gã apyraapa . Ene te 'ã Oreruwaretea . Ene te 'ã aeremiapoe'ema ereapo ekou . Erejejuka esage 'ã ore ree . Nereapoi 'ã mama'e tywera . Ene 'ã ywy pewaramũ ore'wyriararetea .
60002002	Faith	Kunumĩakyra 'jawe ki pejemogy . Sã'ã kunumĩakyra 'gã oy kamy uwejuweja . Nan tee futat ki pẽẽ . Pejemu'e ki 'ga je'eg are au'jeteramũ . Oy kamy are kunumĩakyra 'gã opifuakaramũ ajemogyau . Nan tee futat pẽẽ 'ga je'ega renuw ire pejejemogyau 'ga rerowiaarareteramũ . 'Ga je'ega wesageramũ etee futat pẽ nupe . Nitywi futari mama'e tywera ipype . A'eramũ ki pẽẽ 'ga je'eg are pejejemu'eweramũ pejejemogyau . 'Ga je'eg are etee pejejemu'e re 'ga remifutara kwaapa pejejemogyau .
66014013	Faith	A'ere je 'ga amũ je'ega renuwi . Ywag awi 'ga oje'ega muri jee . — Jeje'ega ekwasiat ekou ka'aran are — 'jau 'ga jee . — Jarejuwarete 'ga rerowiaara 'gã amũ nipo ojejukaukat 'ga rerowiare'ema 'gã nupe . Nopoiri futari 'gã 'ga rerowiar awi . A'eramũ 'ga rerowiare'ema 'gã 'gã apisau futat . A'ere aipo 'gã nekõẽãjamũ ajemogyau — 'jau 'ga jee . — A'ea ekwasiat ka'aran are — 'jau 'ga jee . A'erauwe Janeruwarete 'ga 'Agesagea 'jau jee : — A'jea futat aipoa . Oporowyky te 'gã 'ã ajemogyau Ku'jywa 'ga upe . A'ere 'awamũ 'gã pytu'ui oporowyky awi . Anure nipo Ku'jywa 'ga 'gã mepyi ojeupe 'gã porowykyawer are — 'jau 'ga 'Agesagea jee .
59001027	Faith	Ku'jywa 'ga , Janeruwarete 'ga 'ã jane mu'e wemifutar are . “ Pejuereko esage ki . Kũjã imen manũ ma'e are ki pejejuka esage . Kunumĩjare'ema 'gã nee nanẽ pejejejukau esage nũ . Mama'e tywera kasi peapo ne , Je rerowiare'ema 'gã 'jawe ne ” , 'jau 'ga 'ã rakue . Nanuara pyu te jane Ku'jywa 'ga muorywi .
51002004	Recommendation	Aipoa je amome'u pẽ nupe , 'gã amũ 'me rerowiarukare'emawamũ pẽ nupe . Perowiat kasi 'gã amũ 'mea ne . Peenup katu ra'ne ki 'gã je'ega . Kasi a'e pe pejemoryteeukat 'gã nupe ne . Esage ma'e 'jawe futat nipo 'gã je'ega numiamũ . A'ere o'meramũ te 'gã 'i . A'eramũ pẽẽ 'gã nerowiare'ema pejejemogyau .
66005013	Description	A'erauwe je tekotee 'gã je'ega renuwi . Ywag ipewat , ywy pewat , amanũ ma'efera rupaw ipewat , 'yẽ'ẽ mewat , 'y pewat . Mĩmera 'gã je'ega je enupa . “ Pẽẽ 'ã eteete ma'ea . Pẽẽ 'ã ore aramuoryp . Pẽẽ 'ã ore nanẽ ipojeupa nũ . Pẽẽ 'ã pãjẽretea . A'eramũ ore , pẽnemiapofer are juejue pẽ muorypa , aruojere'emamũ ” , 'jau 'gã amaraka'aga 'gã nupe , 'wyriararete renawa 'arimũ wapyk ma'e 'ga upe , karupa'mĩ 'jawewara 'ga upe 'gã 'jau .
66008008	Description	A'erauwe ajepeja 'ga jumi'aranũũ pyau nũ . Ipyrauwe je ywytyra 'jawewara ikajamũ resaka nũ . A'eramũ 'ga amũ ipyyka imonou imomoa 'yẽ'ẽ pype .
44007058	Violence	A'erauwe 'gã jãni awau 'ga repejãna ojopejopepa awau 'ga pyyka 'ga jywa are . 'Ga rerawau 'ga reroyryryryka amunaw awi . 'Ga rerawau 'gã muku'i amunawarete awi . A'erauwe 'ga je'ega renupara 'gã waity ju'ara mososoka imonou kunumĩũũ 'ga upe , Saulo 'ga upe . Niaturi 'gã naitya . A'eramũ 'gã imososoka imonou 'ga upe . — Earũ oreraitya oree — 'jau 'gã Saulo 'ga upe . A'eramũ 'gã ita pyyka imomopoa imonou 'ga ree ojeme'yita .
45015011	Faith	Aipo are wẽjẽmĩ futat amũ 'upa nũ : “ Judeue'emamũ nanẽ ki pẽẽ Jarejuwarete 'ga muorypa . Najuejue etee futat ywy pewaramũ 'ga muorypa ” , 'jau 'ga ikwasiaa inuga rakue .
45011036	Faith	Janeruwarete 'ga futat mama'e wapopap rakue . Nitywi futari 'ga remiapoe'ema . 'Awamũ miamũ 'ga ojejukau mama'e are . Ojeupe futat 'ga mama'e apoi rakue . Ojeupe futat 'ga mama'e mogyau rakue . A'eramũ ki jane 'ga muorypa ee . Jareojere'emamũ futat ki 'ga muorypa ee .
43001029	Faith	Ai'iwe Juã 'ga Jejui 'ga resaka . Wepejãn 'ga ruramũ 'ga 'ga resaka . A'eramũ Juã 'ga 'jau tekotee 'gã nupe : — Pe'je pejemã'jãu 'ga ree . Kwe 'ga ako je amome'u pẽ nupe ai'i . Kweramũ Janeruwarete 'ga remimurera 'ga ruri . Sã'ã mainana 'gã karupa'mĩ jukaa iapya Jarejuwarete 'ga upe . A'e resag ire 'ã Janeruwarete 'ga janetywera moia jane wi . Nan tee futat nipo kwe 'ga . Anure 'ga manũi janetywera moiawamũ . 'Ga manũ are nipo Janeruwarete 'ga janetywera moia jane wi — 'jau Juã 'ga 'gã nupe .
58011031	Description	Raape ẽẽ nanẽ werowiat Jarejuwarete 'ga rakue . Kũjãmene'ema agawewi ẽẽ . A'etea ẽẽ werowiat Jarejuwarete 'ga , 'ga rera renupa ypy we . A'eramũ ẽẽ ojejukau ywy momyrũara 'gã nee , 'gã mima o'wyriara 'ga wi . Opota'waramũ ẽẽ 'gã nee . A'eramũ Israeu juapyrera 'gã ẽẽ jukawe'em ẽẽ pytuna 'gã apisaw ipe .
43010010	Grace	Muna'ywa 'jawewara Janeruwarete 'ga remiayuwa opyyk , imomapa . A'ere je nanarũi . Jarejuwarete 'ga kwaawukaa te je ruri pẽ nupe . Pẽ mogyau nakwaparimũ rũi je ruri , pẽ mopy'ata'wau pẽ mogyau — 'jau Jejui 'ga 'gã nupe .
50003020	Faith	A'ere jane nanarũi . Ywag ipe oo ma'erama futat jane . A'eramũ jane Jarejararete 'ga rura rapesaka jarejemogyau . Anurenure'i nipo Jejui Kristu 'ga ruri ywag awi . A'eramũ jane jarekatu'okara 'ga rura rapesaka jarejemogyau .
45015007	Recommendation	Jejui Kristu 'ga oporomutaramũ pẽ nee . A'eramũ ki pẽẽ pejeporomutaramũ pejejemogyau pejejuee . Jejui 'ga pejefutara 'jawe ete futat pejafutat . Aipoa aporamũ nipo pẽ nesakara 'gã Jarejuwarete 'ga muorypa pẽ nee .
44021024	Recommendation	A'eramũ ene nanẽ ewau Jarejuwarete 'ga mogytaaw ipe 'gã nupi — 'jau 'gã Paulo 'ga upe . — Peu ene nanẽ ejekatu'oka Moisesi 'ga remimu'eawer imũ Jarejuwarete 'ga upe . A'ere ene ka'aranũũ monou mainana 'ga upe , 'gã pinawera mepyau 'ga upe 'jau . A'eramũ nipo judeu 'gã ojomoyka ikwaapa — 'jau 'gã 'ga upe . — “ Na pa je 'ga Moisesi 'ga jaremu'eawer imũ etee futat iapoi akou ra'e ” , te'i 'gã ojomoyka ikwaapa 'jau . “ A'etea pa 'gã i'me oree rai'i nũ ” , te'i 'gã ajaupe 'jau — 'jau 'gã Paulo 'ga upe .
45004012	Faith	Abraão 'ga imojewag ypypyrera 'ga . A'eramũ 'ga akou judeuramũ oreruwa 'jawewara . A'ere 'ga omojewage'emauwe Jarejuwarete 'ga rerowiari . Jarejuwarete 'ga rerowiar ire te 'ga janeruwa 'jawe 'ga rekoi janee . Jarejuwarete 'ga rerowiare'ema 'gã nupe 'ga na'gã nuwa 'jawe rũi 'ga rekoi 'gã nupe .
44001026	Description	A'ere 'ga upe oporogytapaw ire ita'i 'jawewara momopoa 'upa . A'eramũ Matias 'ga remimojewagera katu 'gã ipyyka . A'eramũ 'gã Matias 'ga mogou Judas 'ga rekwawer ipe Jejui 'ga mome'waramũ ojepyri nũ .
45004007	Grace	Ojewi Janeruwarete 'ga otywera moiripyrera 'gã etee aku'iramũ ajemogyau . Otywer awi ipireipyrera 'gã etee aku'iramũ ajemogyau .
66011004	Description	Aipo 'gã , 'ga je'ega mome'wara 'gã , oriweira 'ywa 'jawe . Tatarana renawa 'jawe 'gã nanẽ nũ . Ywy jara 'ga rowase 'gã 'ami . Tatarana reny 'jawe 'gã mama'e resaukaa ajaupe .
59004009	Recommendation	Pejetywera peru'arasig erajemogyau . Pejoo'o pejetywera upe . Pejeku'iawera perojoo'o erajemogyau , eru'arasiga .
64001011	Recommendation	Mama'e esage apoar are etee ki ejemu'e ekou . Mama'e tywera apoara 'gã nee kasi erejemu'e ne . Mama'e esage apoaramũ ae Jarejuwarete 'ga remiayuwamũ futat . Mama'e tywera apoara 'gã nokwaawi futari Jarejuwarete 'ga .
45004011	Faith	Werowiar ire tee Janeruwarete 'ga 'jau Abraão 'ga upe rakue : “ Ejemojewagukat 'ga amũ upe . Eja'yra 'ga , ejemiayuwa 'gã nanẽ emojewagukat nũ ” , 'jau 'ga Abraão 'ga upe rakue . A'ere Abraão 'ga 'ga rerowiari ra'ne . Werowiar ire tee Ku'jywa 'ga 'i 'ga upe : “ Ejemojewagukat 'ga amũ upe ” , 'jau . A'eramũ 'ga jewaga Ku'jywa 'ga rerowiara resaukaa janee . A'eramũ Janeruwarete 'ga rerowiaaramũ jane juejue 'jau : “ Abraão 'ga janeruwa 'jawewara . 'Ga 'ã Jarejuwarete 'ga werowiat rakue . A'eramũ 'ga janeruwa 'jawewara janee ” , 'jau jane jarejaupe Abraão 'ga ree . Judeuramũ ore , judeue'emamũ pẽẽ 'jau . Pejewage'ema agawewi . A'etea 'ga , “ eneresage jee ” , 'jau pẽ nupe werowiaramũ . A'eramũ pẽẽ nanẽ 'jau : “ Abraão 'ga janeruwa 'jawewara janee ” , 'jau pẽẽ nanẽ nũ . Jarejuwarete 'ga rerowiaaramũ juejue aipo 'jau Abraão 'ga upe .
45006007	Grace	Nuapoi futari ae mama'e tywera amanũ re . A'eramũ jane amanũ ma'e 'jawe futat mama'e tywer are jareparuapowere'emamũ .
47004010	Faith	Sã'ã 'gã ore rerekoa . 'Gã fuewepawe'ema ore wi . Kamẽsĩ'ĩsĩ'ĩ 'gã afueweramũ ore ree . Sã'ã 'gã Jejui 'ga juka rakue . Nan tee futat 'gã fueweramũ ore ree . A'ere Jejui 'ga jejukai ore ree . Ore apisiukare'ema 'ga 'gã nupe . Amanũ re 'ã Jejui 'ga ferawi etee rakue nũ . A'eramũ 'ga akou ore pyri futat . A'eramũ ore resakara 'gã 'ga ferawa rerowiaa .
50002021	Sin	Tekotee 'gã ojee tee 'gã jejukai . Ojee 'gã wea'aramũ . Jejui Kristu 'ga porowyky are 'gã wea'are'emamũ .
58011011	Faith	Abraão 'ga remireko ẽẽ , Sara ẽẽ wa'yre'emamũ rakue . Abraão 'ga oymanamũ akou . A'ere 'ga Jarejuwarete 'ga rerowiari , “ Anure nipo je kunumĩ mũ muri pẽ nupe ” 'e rerowiaa 'ga akou . A'eramũ Janeruwarete 'ga 'ga ra'yra pyygukaa 'ga remireko ẽẽ upe . Owãiwĩ pype futat ẽẽ omena 'ga ra'yra pyyka .
43006039	Grace	— A'eramũ je tejerowiaara 'gã momoirukare'ema tejerowiar awi . Tejerowiarukaa 'gã nupe . A'eramũ je 'gã mũ'jãu tywy awi 'gã mowywya 'gã mogyau tejua nũ . Aipoa je aapo futat 'ga remifutar imũ — 'jau Jejui 'ga 'gã nupe .
46008006	Faith	“ Janeruwarete 'ga etee futat Maireteetea ako ” 'ea 'ã jane sikwaap . 'Ga te 'ã mama'ea wapo rakue . Ojeupe etee futat 'ga jane apoi rakue . Majepei tee futat Janejararete 'ga . Jejui Kristu 'ga te 'ã Janejararetea . Janeruwarete 'ga 'ã mama'e apoukaa 'ga upe rakue . 'Ga futat 'ã jane mogyaukaa 'ga upe rakue .
52003006	Description	A'eramũ 'ga awau pẽ nesaka ikue . 'Awamũ 'ga 'ua pẽ mome'wau oree nũ . “ Tesarũn ipewara 'gã , Jejui 'ga rerowiaara 'gã ajemogy je 'ga rerowiaa . Nopoiri futari 'gã 'ga rerowiar awi ” , 'jau 'ga 'ua pẽ mome'wau oree . “ 'Gã ojejuka je ajuee ” , 'jau 'ga oree pẽ mome'wau . “ Pẽ nee nanẽ 'gã nea'aramũ je ajemogyau nũ ” , 'jau 'ga oree . “ Pẽ nesaga'upa 'gã ajemogyau . Sã'ã pẽẽ 'gã nesaga'uwa . Nan tee futat 'gã jemogyi pẽ nesaga'upa ” , 'jau 'ga oree imome'wau .
60005004	Grace	Kristu 'ga 'ũi 'wyriarareteramũ werowiaaramũ jane'wyriaramũ . 'Ga 'ã jane rerekou weape namutat . A'eramũ 'ga werowiaara 'gã nee pejejuka esageramũ pẽ mepyau 'gã nereko esage are , pẽ nerawau pẽ mogyau ojepyri .
47003012	Faith	Jarejuwarete 'ga porogyta are ore jemogypyygi arajemogyau . A'eramũ ore orokyjawe'em Kristu 'ga mome'u awi .
61002012	Sin	A'ere 'agera moromu'jar a'wyre'ema 'gã ni'akwaawi ajemogyau . Sã'ã 'miara 'ã naea'ari mama'e are . Opajai ekoeteramũ etee . A'eramũ 'ã awau ojejukaukaa ae upe . Nan tee futat moromu'jar a'wyre'ema 'gã . Naeapyoi mama'e are . Wemikwaawe'ema mama'ea 'gã ikurapa etee . A'eramũ nipo anure Janeruwarete 'ga 'gã momapa . A'eramũ nipo 'gã awawe'em futat Jarejuwarete 'ga pyri amanũ re . Awau muku 'ga wi .
43012006	Sin	Judas 'ga najemuaẽmi agawewi ikaraemãe'ema 'gã nee . O'meramũ te 'ga 'i . Jejui 'ga remimu'ea futat 'ga numiamũ . 'Ga futat ka'aranũũ yrũ rerekwara . A'eramũ 'ga amunarũmũ ka'aranũũ are ojeupe jepi . Muna'ywa futat 'ga . A'eramũ 'ga poromũ jany kasiga me'eg are afueweramũ . “ Amojo'ok amunipo 'ã je epyfera tejeupe ” , 'jau 'ga ojeupe numiamũ .
62004016	Faith	“ Janeruwarete 'ga iporomutat jane ree ” 'ea nanẽ 'ã jane ikwaapa erowiaa 'jau 'ã jane . A'jea futat aipo 'ea . Janeruwarete 'ga iporomutat ae ree . A'eramũ jane jarejuee iporomutat ma'eramũ jarejemujaa 'ga ree . Jane pyri futat 'ã 'ga rekoi .
44011019	Description	Estevão 'ga 'gã ijuka re Jejui 'ga rerowiaara 'gã okwasi'wau amunawa pype Jejui 'ga mome'wau 'gã nupe rakue . Jejui 'ga rerowiare'ema 'gã wereko tywereterauwe futat 'gã okwasi'wau awau 'gã nui . Fenisia ywy pe , Sipiri 'ypõ'õ me , Ãtioki 'jawa amunaw ipe . Mĩmera pype 'gã okwasi'wau awau Jejui 'ga mome'wau . Judeu 'gã nupe etee futat 'gã awau ajemogyau imome'wau .
54006006	Faith	Janeruwarete 'ga remifutara apoara 'gã a'jea futat ika'aranũũ kwai ma'e 'jawe iku'i akou . 'Ga 'gã okwaap . 'Ga esage futat . Janeruwarete 'ga esage futat , tekotee 'gã nesage apyraapa . A'eramũ ae 'ga kwaaparamũ aku'iramũ ajemogyau awau 'ga rape rupi .
66013007	Violence	Ku'jywa 'ga wemiayuwa 'gã nereko tywerukaa ja'waraiwa upe . A'eramũ 'gã nowajaa , 'gã nerekou tyweaete okwapa 'gã 'arimũ . A'eramũ ywy pewara 'gã nupe juejue ja'waraiwa 'ũina 'wyriaramũ . Tapy'ỹja 'wyrarete tesirũmer ipewat , ka'a tesirũmer ipewat . Mĩmera 'gã nupe ja'waraiwa 'ũina 'wyriaramũ .
60002020	Faith	
58009015	Grace	Moisesi 'ga upe Jarejuwarete 'ga 'eawer imũ etee Israeu juapyrera 'gã mama'e apou rakue numiamũ . A'ere 'gã mama'e tywera apou'jau'jawi etee futat . A'ere Kristu 'ga te eteetea . Janetywera moiawareteramũ 'ga manũi janee . Janetywer awi jane mueateeukaawamũ te 'ga iapoi janee . Werowiaaramũ 'ga janetywera moia jane wi . A'eramũ 'ga 'jau werowiaaramũ janee : “ Jeruwarete 'ga pẽ mũ'ẽ 'gã nui je rerowiarukaa pẽ nupe . A'eramũ nipo pẽẽ anure pejejua 'au ore pyri nakwaparimũ warãu rũi futat ” , 'jau 'ga werowiaaramũ janee . “ Orojepyri pẽ nuramũ nipo Jeruwarete 'ga mama'e esage monou pẽ nupe u'eawer imũ etee futat . Pẽ nupe 'ga remimonofera nateepawa'uweri ” , 'jau 'ga werowiaaramũ janee .
45006001	Sin	Janeruwarete 'ga jane futara mama'e tywera apyraapa . Ma'eramũ sipo ajee “ Mama'e tywera siapo 'jau ” , pe'je pejejaupe ? “ Mama'e tywera jane iapo re nipo Janeruwarete 'ga jemuaẽmi jane ree , mama'e esage apou janee kwaiwete ” , 'jau nipo pẽẽ pejejaupe ?
49005004	Recommendation	Mama'e tywera mome'wawe'em futat pejejaupe . Peje'me'emamũ nanẽ pejejaupe nũ . Peje'eg esage etee futar iki pejejaupe Jarejuwarete 'ga muorypawamũ . Pejejeupe Jarejuwarete 'ga mama'e apo re nanẽ pẽẽ 'ga muorypa ee nũ .
66006008	Violence	A'erauwe 'ga amũ 'ua , kawaruu jukyryuu 'arimũ 'ua . I'arimũ wapyk ma'e 'ga rera Teumet . Aipo 'ga rewiri ajepeja 'ga 'ua nũ . Aipo 'ga rera amanũ ma'efera rupap 'jau . A'eramũ eae'yi ma'e 'ga amũ oje'ega Teumera 'ga upe : — Ere ewau kwe pe 'gã apisau , 'gã pytuna myterajeuu etee iapisau — 'jau 'ga 'ga upe . — Ere 'gã amũ apisaukaa maruowajara 'gã nupe , 'gã amũ apisaukaa ty'ara upe , amumera apisaukaa jero'wu pyu , 'gã amũ apisaukaa 'miara upe — 'jau 'ga 'ga upe . — Eroo 'gã ejeupi amanũ ma'efera rupaw ipe ejewya .
45004016	Faith	A'ere Janeruwarete 'ga 'i : “ Tejerowiaramũ je mama'e esage monoi 'gã nupe ” , 'jau 'ga . NaMoisesi 'ga je'egera renupara 'gã nupe etee rũi 'ga aipo 'jau . Werowiaara 'gã nupe juejue 'ga aipo 'jau . Abraão 'ga Jarejuwarete 'ga werowiat . A'eramũ 'ga akou Janeruwarete 'ga rerowiaaramũ janeruwa 'jawewaramũ . A'eramũ Janeruwarete 'ga 'jau Abraão 'ga ra'yra 'jawewaramũ jane upe najuejue etee : “ Mama'e esagea tomono 'gã nupe 'jau ” , 'jau 'ga .
44028018	Description	A'ere 'gã opo pe je mono re romanũ 'gã poronuwi jee . Je upe oporogytapaw ire 'gã 'jau ajaupe : “ Nuapoi 'ga 'ã mama'e tywera amanũawamũ ra'e ” , 'jau 'gã ajaupe . “ A'eramũ ore 'ga jukawe'em . Pe'je ajee sapoit 'ga wi ” , 'jau romanũ 'gã ajaupe numiamũ — 'jau 'ga 'gã nupe .
45009016	Grace	A'eramũ najaneremifutar imũ rũi Janeruwarete 'ga jane pyyrũmũ jane mogyau wemiayuwamũ . Najaneremiapofer are rũi nanẽ 'ga ajemuaẽma jane ree nũ . Wemifutar imũ etee 'ga jane pyyrũi jane mogyau wemiayuwamũ .
46010008	Sin	Anure nãnẽwẽjẽmĩ rakue nũ , 'gã wagairan pãwẽnamũ etee kũjã are kũima'e are 'jau rakue nũ . A'eramũ 'ga mama'e tywera apoarera 'gã Janeruwarete 'ga imomawukaa kwaiwete . Majepei 'ara rupi etee futat 'ga 'gã apisau kwaiwete . Wĩti tres miu 'gã 'ga iapisau 'gã tywer are rakue . A'eramũ ki jane jareagairane'emamũ 'gã 'jawerimũ .
45007023	Sin	A'ere je a'eramũ miamũ naenupawi 'ga je'ega . Ifaripyra 'jawe je tekou tejemifutara apowe'em . Sã'ã ipofaripyrera mama'e apoe'ema wemifutar imũ . Nan te je rekoi . Jetywera je rerekou . A'eramũ je tejemifutara apowe'em . Mama'e tywera apo awi tejeatee'emamũ .
58006001	Faith	A'eramũ ki jane jarejamu'akwaapa Jarejuwarete 'ga remifutar imũ mama'e apo are . Jejui 'ga jane erowiar ypyrauwe 'gã amũ jane mu'jau 'ga ree ikue . A'ere 'gã najane mu'ei mama'eay are . A'ere jane 'awamũ Kristu 'ga kwaawi katu katui . A'eramũ jane jarejamu'jau katu Jarejuwarete 'ga ree . Mama'eay are miamũ jane jarejamu'jau . Jejui 'ga rerowiaar yau 'gã jane imu'jau 'ga rerowiar are . “ Werowiaramũ etee Jejui 'ga pẽtywera moiri pẽ nui . Na'ga upe pẽnemiapofer are rũi 'ga pẽtywera moiri . Werowiaramũ te 'ga imoiri pẽ nui ” , 'jau jane 'ã 'gã nupe jepi .
46016011	Recommendation	Peago'o kasi 'ga ne . Mama'ea etee ki pẽẽ imonou 'ga upe 'ga remirerooramũ . Pejepota'waramũ etee 'ga ree . Pẽ pyri oo re nipo 'ga ruri 'au je pyri nũ . Janerewirera 'jawewara 'gã amũ nupi nipo 'ga 'ua . A'eramũ je 'gã napesaka nipo te'ỹina .
59002014	Faith	Kunumĩmet . Pẽẽ 'ã jerewirera 'jawe . Kũjãmeramũ 'ã pẽẽ jerenyra 'jawe . A'eramũ ki pẽẽ jeje'ega renupa katu . 'Gã amũ nipo , “ Je Jejui 'ga rerowiaaramũ ako ” , 'jau nipo 'gã ajaupe . A'ere nipo 'gã nako esagei Jarejuwarete 'ga je'eg imũ . A'jea sipo poromũ futat 'ga 'eawera ? Naani . E'i ekoete 'ga akou . Jejui 'ga rerowiaararete 'gã ajemogy esage ete 'ga je'eg imũ . A'eramũ nipo 'ga werowiaararete 'gã etee imonou imogyau ojepyri 'gã manũ re .
43007025	Description	Jejui 'ga resaka Jerusareg ipewara 'gã 'jau ajaupe : — Na'ga ree rũi nipo jane'wyriara 'gã afueweramũ ki sa ? — 'jau 'gã ajaupe .
43020022	Faith	Aipo 'e re 'ga opytuu ore pyau . — 'Awamũ je Jarejuwarete 'ga 'Agesage monoi pẽ nupe . Pejeku'iu 'ga pemut pejejepyri — 'jau 'ga oree .
45010003	Sin	Naeapyoi 'gã “ Janeruwarete 'ga Jejui 'ga rerowiaara 'gã 'ga amuesage ojeupe ” 'e are . A'eramũ 'gã 'jau : “ Moisesi 'ga je'egera renupawer are wea mỹina Moisesi 'ga 'eawera futat jane muesage Janeruwarete 'ga upe ” , 'jau 'gã ajaupe numiamũ . Jarejuwarete 'ga 'eawera jẽmĩ 'gã erowiare'ema . “ Teja'yra 'ga rerowiaara 'gã je amuesage tejeupe ” 'ga 'eawera rerowiare'ema .
62005010	Faith	Jarejuwarete 'ga ra'yra 'ga rerowiaramũ ae 'jau ojeupe . “ A'jea futat Janeruwarete 'ga 'i ” , 'jau ae akou ojeupe . A'ere Janeruwarete 'ga rerowiare'ema 'gã 'i “ o'meramũ te 'ga 'i ” , 'jau etee 'gã 'ga upe , 'ga je'ega rerowiare'emamũ . Nuerowiari futari 'gã 'ga ra'yra 'ga mome'ua . “ Koromũ futat jera'yrarete 'ga ” 'ea 'gã nuerowiari ajemogyau .
43014012	Faith	A'jea futat je 'i . Je rerowiaara 'gã nipo mama'e apou je 'jawe etee futat . Tejuwarete 'ga pyri je oi 'awamũ . A'eramũ nipo je rerowiaara 'gã mama'e apou je apyraapa — 'jau Jejui 'ga oree .
56002009	Recommendation	Ajaupe oporowyky ma'e 'gã nupe nanẽ ki ere : “ Peenuw etee ki pejejerekwara 'gã je'ega . Pejeporowykyau esage 'gã nupe , 'gã nemifutar imũ ” , ere ki 'gã nupe . “ Mama'ea eapo jee ejeupe 'gã 'eramũ ki najefueweri je ee nũ'ũ ” , ere kasi 'ga upe ne .
58012015	Recommendation	Pejomomoirukat kasi Jarejuwarete 'ga rerowiar awi ne . Pejejuka esage ki pejejuee . Ka'a rowa 'jawe kasi pejemogy ne . Sã'ã ka'a rowa kumi mote'ara etee ipype ae imono re . Nan kasi pejemogy ne . Jarejuwarete 'ga pẽẽ mũ erowiar ywyapie'em ire nipo pẽẽ 'ga rerowiarukare'ema 'gã amũ nupe .
54003007	Recommendation	Esage ma'e 'gã etee ki emono imogou 'wyriaramũ 'gã nupe . 'Wyriarama 'gã ki tuereko esage Jejui 'ga rerowiare'ema 'gã . “ Kuu . 'Ga esage ” , te'i 'gã ajaupe 'jau . A'ere kasi “ nia'wyri 'ga ” , 'ga upe 'gã 'eramũ eremono 'ga Jejui 'ga rerowiaara 'gã nupe 'wyriaramũ ne . Kasi a'e pe 'ga mono 'ga mỹjamũ , mama'eukwaawa 'wyriara ruri 'ga porowyky mote'aa 'ga wi ne . A'eramũ ene esage ma'e 'ga etee imogou 'gã nupe . Nanuara 'gã etee ki emogo 'wyriaramũ 'gã nupe .
49004007	Grace	'Ga 'Agesagea Kristu 'ga imua werowiaaramũ janee najuejue etee futat . Ojeupe mama'e esage apoukaawamũ 'ga imua janee . Opãjẽa 'ga imua janee ojeupe jane moporowykyaukaa wemifutar imũ etee futat .
66016003	Description	Aipo reko'wog ypyrauwe ajepeja 'ga oma'e mojerepa imonou 'yẽ'ẽ me nũ . A'erauwe 'yẽ'ẽa ojemu'jaga wyramũ , teumera wy 'jawe ojemu'jaga . A'eramũ 'yẽ'ẽ pypewara juejue opapa .
49006006	Recommendation	'Gã amũ nipo oporowykyau esage werekwara 'ga remiesagamũ etee . Werekwara 'ga remiesaga tywi nipo 'gã oporowykyau esage 'me . A'ere kasi nanarũi peapo ne . Pejejepyri pejejerekwara 'ga rekoe'emamũ nanẽ ki mama'ea peapo esage pejejerekwara 'ga 'eawer imũ etee futat . Pekwaap 'ã Jarejararete 'ga Jejui Kristu 'ga . A'eramũ pẽẽ pejeporowykyau esage 'ga muorypawamũ . Aipoa Janeruwarete 'ga ifutaa .
60003016	Recommendation	Pejeporogytau esage etee 'gã nupe . 'Gã nupe imome'uramũ kasi pemue 'gã ne . A'eramũ pẽẽ mama'e esagea etee iapo re pẽẽ pejejenosõue'em pejejemiapofera renosõue'em . Pejemogy esage . A'eramũ nipo “ Kristu 'ga rerowiaara 'gã mama'e tywera etee wapo ” pẽ nupe 'jara 'gã ojenosõu u'eawer are .
43006040	Faith	— Tejerowiaara 'gã juejue nipo je imonou tejemiayuwamũ . A'eramũ je tejoru'japa tejerowiaara 'gã mowywya 'gã mogyau nakwaparimũ warãu rũi . Aipoa Jeruwarete 'ga afutat — 'jau Jejui 'ga 'gã nupe .
44012023	Violence	A'erauwe Janeruwarete 'ga ojepyriwara 'ga mua . Ewo'iuu upe 'ga py'a monoogukaapap 'ga wi furuk furuk furuk . A'eramũ 'ga monou 'ga retyka wenawa 'ar awi põpẽn amanũmũ awau . “ Ku'jywa 'ga 'jawewara 'ga futat 'ga ” 'e are Erote 'ga ku'iramũ , Janeruwarete 'ga amara'neramũ 'ga ree . A'eramũ ewo'iuu upe Erote 'ga py'a monoogukaapap .
47001003	Grace	Janeruwarete 'ga futat 'ã Janejararete 'ga Ruwaretea , Jejui Kristu 'ga Ruwaretea . Ipota'wa 'ã 'ga jane ree jepi . Janeruwarete 'ga 'ã jane poat mama'e apo are kwaiwete . A'eramũ ki jane 'ga muorypa ee .
54001006	Sin	A'ere nipo 'gã amũ ako esage awi 'gã poiri futari . 'Gã oje'eg ekoete akou . Ajamueu ekoete 'gã akou .
45001016	Faith	Opãjẽ mũ Janeruwarete 'ga morogyta esage rerowiaara 'gã katu'oka . Aipo morogyta esagea Jejui 'ga mome'ua . Judeu 'gã 'ga remikatu'og ypyfera . A'ere 'ga 'awamũ judeue'ema nanẽ ikatu'ogi nũ . A'eramũ je morogyta esage mome'wau tekou 'gã nupe najuejue etee futat . Nojenosĩ je imome'wau tekou .
46003011	Description	Janeruwarete 'ga Jejui Kristu 'ga rerowiarukaa janee . “ Jera'yra 'ga etee ki perowiat ” , 'jau 'ga janee rakue . “ Perowiat kasi 'gã amũ kwe pe ne . Jera'yra 'ga etee futat ki perowiat ” , 'jau 'ga janee rakue . A'eramũ 'ã Jejui Kristu 'ga futat akou 'oga ypykokar esage 'jawe . Nitywi futari 'oga ypykokar esage 'jawewara mũ . Jejui Kristu 'ga te 'ã akou 'oga ypykokara 'jawe janee .
49005033	Recommendation	A'eramũ 'ga jane ree pãwẽ pãwẽ futat ikwasiarukaa rakue . A'eramũ pẽẽ kũima'eramũ pejeporomutaramũ futat pejejemireko are pejejee pejeporomutara 'jawe . Pejejee 'ã pẽporomutat pejejemogyau . A'eramũ pẽẽ nan tee futat pejeporomutaramũ pejejemireko are . Kũjãmeramũ pẽẽ , imen ma'eramũ pejemena mojerowiaa nanẽ nũ .
51002013	Grace	Ymã te 'ã pẽẽ pejejemifutar imũ etee mama'ea peapo rakue . NaJarejuwarete 'ga remiayuwa rũi 'ã pẽẽ nakue . Nepeenuwi futari 'ga je'ega rakue . Amanũ ma'e 'jawe pejejemogyau 'ga upe rakue . A'ere 'ga 'awamũ pẽ mogyi wemiayuwamũ . Pẽtywera 'ga omoit pẽ nui . A'eramũ 'ga pẽ mogyau oferap ma'e 'jawe ojeupe .
54004014	Recommendation	Ymã te ako Jejui 'ga rerowiaara 'gã 'wyriara 'gã amũ opo monoi eneapyte'rarimũ ikue , ene resaukaa 'gã nupe ikue , ene monou Jarejuwarete 'ga mome'waramũ 'gã nupe ikue . A'e pe ako 'gã amũ 'jau ene upe ikue : “ Je 'ã tepãjẽ omono 'ga upe 'ga moporowykyaukaa tejeupe , e'i 'ga enee , ere ki 'ga upe , e'i Janeruwarete 'ga jee ” , 'jau ako 'gã amũ ene upe ikue . A'eramũ je 'awamũ 'jau ene upe nũ : 'Ga pãjẽ mũ etee futat eporowyky ekou , 'jau je ene upe .
66021001	Description	A'erauwe je ywag yau resaka , ywy yau retee . Ywag ymanera ateepawamũ ywy ymanera retee . 'Yẽ'ẽa nanẽ oka'jama nũ .
52005016	Recommendation	Pẽnoryp ete futar iki pejejemogyau .
66009006	Description	Ay upe 'gã manũweramũ ajemogyau numiamũ . A'ere 'gã namanũa'uweri .
52004014	Faith	Amanũ re 'ã Jejui 'ga ferawi rakue nũ . Oferaw ire 'ã Jejui 'ga awau ywag ipe rakue nũ . A'eramũ 'ga amanũu'jape'ema . A'ea 'ã jane sikwaap . Anure nipo Janeruwarete 'ga Jejui 'ga mojewya 'ga mua 'awa ywy pe nũ . Jejui 'ga 'ua ojewya nũ . 'Ga ruwa 'ga 'ga rerowiaara 'gã nerojewyrukaa 'au 'ga upe , amanũ ma'efera 'gã nerojewya erua . A'eramũ jane a'eramũ jare'arasige'emamũ 'gã nee .
62004015	Faith	“ Jejui 'ga Janeruwarete 'ga ra'yra 'ga futat ” 'jara 'gã pyri etee Janeruwarete 'ga rekoi . Aipo 'jara 'gã 'ga jekoty'aawa futat .
49004022	Recommendation	A'eramũ nipo 'ga mome'wara 'gã 'jau pẽ nupe : “ Kristu 'ga rerowiare'ema 'ã pẽẽ mama'e tywera apo are ete pejejea'aramũ pejejemogyau rakue . A'ere 'awamũ 'ga perowiat pejejemogyau . A'eramũ ki pẽẽ pejejeateeramũ mama'e tywera apo awi ” , 'jau 'gã pẽ nupe , pẽ mu'jau ee . “ Au'je ki mama'e tywera apo are pejemorytee re ” , 'jau nipo 'gã pẽ nupe , pẽ mu'jau ee .
43010009	Grace	— Iosoma kwara 'jawe je rekoi . A'eramũ pẽẽ pejejorarũmũ 'jau jee : “ Too ene rupi Jarejuwarete 'ga rupaw ipe 'jau ” , 'jawarũ jee — 'jau 'ga 'gã nupe . — Tejeupe aipo 'eramũ je 'gã mogyi Jarejuwarete 'ga remiayuwamũ . A'eramũ je 'gã mopy'ata'wau , 'gã a'gwau 'jau . A'eramũ 'gã opy'a'wyre'emamũ ajemogyau .
58011037	Violence	Amumera 'gã 'gã iapisau ita pyu . Amumera 'gã 'gã iapisau 'gã mowoka 'yjepana mowowokawa pyu . Amumera 'gã 'gã iapisau jyuu pyu . Amumera 'gã 'gã erekou tyweaete 'gã murukare'ema 'gã 'wyr ipe . A'eramũ 'gã ajemogyau ikaraemãe'ema 'jawe . I'wyre'ema 'jawe 'gã ajemogyau watau . Taitye'ema 'jawe 'gã ajemogyau . Karupa'mĩ pirera etee erajemogyau imunepa , karupana'nĩ pirera . Mĩmera etee 'gã erekou imunepa waityramũ . 'Gã pyriwara 'gã 'gã nerekou tyweaete . “ Pejejuwaretea 'jawa 'ga ree te 'ã pejemogypyyk pejejemogyau . A'eramũ ore pẽ nerekou tyweaete ” , 'jau 'gã 'gã nupe .
62002029	Faith	Sikwaap jane 'ga jarejemogyau . “ Jejui Kristu 'ga esagesage . Nuapoi 'ga mama'e tywera ” 'ea jane ikwaapa . A'eramũ “ ae mama'e tywera apoare'emamũ Janeruwarete 'ga ra'yramũ futat ajemogyau ” 'ea nanẽ jane ikwaapa nũ .
44013047	Grace	— Ymã te Janeruwarete 'ga 'i janee rakue : “ Amũ'ẽ je pẽẽ 'gã nupe teje'ega mome'waramũ , judeue'ema 'gã nupe teje'ega mome'waramũ . 'Ga 'ã ae katu'ok , pe'je ki 'gã nupe . Oje'ega rerowiaaramũ 'ga ae katu'ogi , pe'je ki 'gã nupe ” , 'jau 'ga ikwasiarukaa inuga janee rakue — 'jau Paulo 'ga 'gã nupe .
47004002	Faith	A'eramũ ore oropoia mama'e tywera apo awi . Jemime miamũ futat ore mama'e tywera apowe'em . Oropoit futat ore mama'e tywera apo awi . Nore'mei futari ore Jejui 'ga ree . Nasigaty rũi ore Jejui 'ga mome'ui . Mama'e a'jea etee futat ore oromome'u arakou . 'Ga je'eg imũ etee futat ore arajemogyau Jarejuwarete 'ga reape . A'eramũ ore resakara 'gã 'jau nipo ajaupe : “ Paulo 'ga ako esage Jarejuwarete 'ga je'eg imũ etee futat ojeupi oo ma'e 'gã netee ” , 'jau 'gã ajaupe , ore resaka .
44002033	Description	— A'ere Janeruwarete 'ga 'ga moferaw ire 'ga monou ywag ipe ojepyri ai'i . Peu 'ga ywag ipe 'ga monou imuapyka oyse katy . 'Ga 'jawe futat 'ga . A'eramũ 'ga 'ga muapyka oyse katy . A'eramũ futat 'ga U'agesage mua katu 'ga upe . Ojeupe 'Uwa 'ga imur ire 'ga imua ae upe nanẽ imojypa nũ . 'Ga 'Agesagea te 'ga amut oree . A'ea peenup poromũ — 'jau Pedro 'ga 'gã nupe imome'wau . — Ymã te 'ã Janeruwarete 'ga oje'ega muri janee rakue : “ Anure nipo je Te'agesage monoi pẽ nupe ” , 'jau 'ga 'ã rakue . A'eramũ 'ga 'awamũ futat imua oree . 'Agamũ pẽnemienuwamũ 'ga 'Agesagea iapoukaa oree — 'jau Pedro 'ga u'ama 'gã nupe .
51003010	Recommendation	'Awamũ pejemujat Kristu 'ga ree . A'eramũ pẽẽ 'awamũ ymãwarera mama'e tywera apoawer awi pejejeateeramũ futat . Pe'je pejejemu'jau 'awamũ Jejui Kristu 'ga ree . A'eramũ Janeruwarete 'ga mama'e apoukaa pẽ nupe wemifutar imũ . Oje'jawe 'ga pẽ mogyau mama'e esagea etee iapoukaa pẽ nupe . Oje'jawe pẽẽ mama'e aporamũ 'ga ojekwaap katu katuukaa pẽ nupe . Aipoa 'ga afutat .
43011004	Faith	A'eramũ aipo ojeupe oporeawuara 'ga 'eramũ Jejui 'ga 'jau : — A'jea futat 'ga jero'wui 'upa . A'ere 'ga namanũi futari ojero'wu upe . 'Ga jero'wu are nipo pẽẽ 'awamũ Jarejuwarete 'ga pãjẽa peesak . “ A'jea futat Janeruwarete 'ga ra'yra 'ga pãjẽretea ra'e ” , 'jau nipo pẽẽ jee — 'jau Jejui 'ga oree .
45001017	Faith	Morogyta esage renuw ire jane jarejeapyoramũ 'ga 'e are . “ Jejui 'ga rerowiaara 'gã etee ajemogyau je jekoty'aawamũ ” , Jarejuwarete 'ga 'e are jane jarejeapyoramũ . Ymã te 'ga oje'ega kwasiarukari 'gã nupe rakue : “ Jejui 'ga rerowiaara 'gã etee wesageramũ 'ga upe . Aipo 'gã etee 'ga imogyau ojepyri nakwaparimũ ete rũi ” , 'jau 'gã ikwasiaa ka'aran are rakue .
43019017	Description	Jejui 'ga futat 'ypeywaruu rerawau erekou . Erawau 'gã erowaẽma ae apisawa upe , aeakagera 'jawewara 'jawa upe . Judeu 'gã je'eg imũ era Gogata .
45012006	Faith	A'ere jane najareju'jawe ete rũi mama'e apoi . Opãjẽa Janeruwarete 'ga imua janee , mama'e apoukaa janee . Oje'ega 'ga imome'waukaa jane mũ upe . A'eramũ jane jarejeupe 'ga remimurer imũ , 'ga je'ega mome'wau kwe pewara 'gã nupe .
66004007	Description	Ajepei tee eae'yi ma'ea 'miara 'jawewara . Ajepeja eae'yi ma'ea kwatau 'jawewara . Ajepeja aereakwara 'jawewara rerekou . Maapawera kwanũwewe 'jawewara .
49005015	Recommendation	A'eramũ ki pẽẽ pejejea'gwau mama'e tywera apo awi . Mama'e esage etee futat pẽẽ iapou . Pẽ'akwaap katu ki mama'e are . Peko kasi i'akwaawe'ema 'gã 'jawe ne .
45010012	Grace	Aipo kwasiaramũ 'ga jane mome'wau najuejue etee . Najudeuramũ ore upe etee rũi 'ga 'i aipo 'jau . Judeue'emamũ pẽ nupe nanẽ 'gã 'i aipo 'jau . Jejui Kristu 'ga Janejararetea . Judeuramũ Orejararetea 'ga 'ã , judeue'emamũ Pẽjararetea nanẽ 'ga nũ . 'Ga upe jane jareju'jaju'jawe etee futat . Mama'e esagea 'ga imua janee ojeupe enũjamũ .
45010004	Faith	Kristu 'ga amanũmũ jane katu'okawamũ , 'Uwa 'ga upe jane muesageawamũ . 'Ga rerowiaaramũ etee jane jarejesageramũ Jarejuwarete 'ga upe . A'eramũ jane 'jawe'em : “ Moisesi 'ga je'egera renuw ire te janeresageramũ Jarejuwarete 'ga upe ” , 'jawe'em . Moisesi 'ga je'egera renuwa najane katu'oga'uweri . Jejui 'ga rerowiaramũ etee te jane jarejekatu'ogi Ku'jywa 'ga upe .
50004006	Recommendation	Kasi pẽpy'a'wyt mama'e are ne . Jarejuwarete 'ga upe ki pejeje'ega pemono mama'e are pejejemogyau . Pejejemifutara ki peenũi 'ga upe . Pejejeupe 'ga remimurer are ki pẽnea'at . “ Ene te 'ã eneresage jee . Jeremifutara eremut jee ” , pe'je ki 'ga upe , 'ga muorypa pejejeupe imuripyrer are .
46010006	Faith	Janeruwarete 'ga ka'arana kwasiarukaa oreypy 'gã nee 'gã neko esage'emawer are rakue ee jane mueapyoukaawamũ rakue . A'eramũ jane jarejea mỹine'ema mama'e tywer are 'gã 'jawe .
66009002	Description	A'eramũ 'ga ywy kwawuku rawopytymawa mopoka jui . A'erauwe tatasiga 'ua ũ'jãu jui . Tatasigawiũwiũna te 'ut ũ'jãu 'ara moypytunaipa . A'eramũ tatasiga kwara reny mowepa ywasiga 'jawe .
52004006	Recommendation	'Ga rerowiaaramũ 'ã jane jarejuewireramũ juejue futat . A'eramũ kasi pẽẽ , “ Jerewirera 'ga remirekoa te nã'ã re'ã ” , pe'je ne , ipojekawe'em erawau pejejaui ne . Aipoa apoara 'gã nipo Janeruwarete 'ga erekou tyweaete ee . Aipoa ako ore oromome'u pẽ nupe ikue . A'eramũ ore imome'wau'japa pẽ nupe nũ .
47005017	Faith	Kristu 'ga ree jarejemujar ire jane jarejemu'jaga 'ga 'jawewaramũ . A'eramũ futat jane mama'e apowe'em jarejekwawer ymaner imũ . Janerekoteefera ateepawamũ futat jane wi . A'eramũ futat jane jarejemogyau esage Kristu 'ga remifutar imũ etee futat .
43005020	Faith	— Jeruwarete 'ga iporomutat nanimenime je ree . A'eramũ 'ga wemiapo resaukaa jee . A'eramũ je tewau ojero'wu ma'e 'gã katu'oka . Ae katu'oga esage futat . A'ere je anure mama'e esageay apoi futari tejuwa 'ga remifutar imũ . A'eramũ nipo pẽẽ pejeporesagamũ pejejemogyau ee — 'jau 'ga 'gã nupe .
49004028	Recommendation	Imuna ma'eramũ nanẽ ki pepoit futat mama'e are pejemunarũ awi . Peporowyky ete ki pejejeupe mama'e muaw are . A'eramũ pẽẽ mama'e monou imama'e'ema 'gã nupe .
57001022	Recommendation	Jarejuwarete 'ga upe 'ã pẽẽ 'jau jepi : “ Emomoirukat 'gã Paulo 'ga wi ” , 'jau 'ã pẽẽ 'ga upe pejeje'ega monou pejejemogyau je ree jepi . A'eramũ nipo 'ga anure je monoukaa pẽ nesaka . A'eramũ pẽẽ jerupawa resaka jee .
58013009	Recommendation	Perowiat kasi mama'e amuteea ne . 'Gã amũ nipo 'gã mu'jau mama'e sigaty are , i'upyre'em are . “ Pejea'gu ki i'upyre'em awi ” , 'jau nipo 'gã 'gã nupe . A'ere 'gã nemimu'efera napẽ muesagei Jarejuwarete 'ga upe . Kristu 'ga mome'ua etee futar iki perowiat . 'Ga mome'ua te jane muesage Jarejuwarete 'ga upe , 'ga rerowiaaramũ .
52005012	Recommendation	Jejeuwa 'jawe pẽẽ . A'eramũ je pẽ mu'jau mama'e are . Peenup katu katu ki peje'wyriara 'gã je'ega . Janeruwarete 'ga 'gã amũ'ẽ imonou pẽ nupe pẽ'wyriaramũ . A'eramũ pẽẽ 'gã je'ega renupa esage .
43009022	Description	'Ga jara 'gã kyjea 'gã nerekou , aipo 'gã mu'eukaa 'gã nupe . 'Wyria'ri 'gã nui 'gã okyjau akou . “ Jejui 'ga Jarejuwarete 'ga remimurera futat 'jara 'gã simũ'ẽ jarejatykaaw awi 'jau ” , 'jau 'wyria'ri 'gã ajaupe 'upa rai'i . “ Pejoru'jap futat kasi pejesou ne , 'jau jane 'gã nupe ” , 'jau 'gã ajaupe 'upa rai'i .
50003003	Faith	Naaeremiapofera rũi ae katu'ok . Jejui 'ga etee te ae katu'oka . Werowiaaramũ 'ga ae katu'oka . Jane futat 'ã Jarejuwarete 'ga remiayuwa . 'Ga rerowiaaramũ etee jane 'ga remiayuwa . Jane 'ã Jejui Kristu 'ga ree jarejemogypyyka . A'eramũ Janeruwarete 'ga U'agesage mua janee janererekwaramũ . A'eramũ 'ga 'Agesagea Jarejuwarete 'ga muorywukaa janee . A'eramũ jane jarejemogyau 'ga remiayuwareteramũ futat . Jejui 'ga ree jane jarejemujaa .
62003023	Faith	“ Perowiar iki jera'yraretea , Jejui Kristu 'ga ” , 'jau 'ga janee ikue . “ Pẽporomutar iki pejejuee Kristu 'ga 'eawer imũ etee futat ” , 'jau 'ga janee ikue .
66013011	Description	Poje je ja'waraiwa mũ resaka nũ . Ywy awi 'ua uẽma . Mukũja wasĩ rerekou , karupa'mĩ rasĩ 'jawe futat . Ije'ega wapefuramũ tejuuranũũ je'ega 'jawe .
46014020	Recommendation	Sã'ã jane 'ga rerowiaarareteramũ janerea'ara jarejuee . “ Jeremiapoa sipo Jejui 'ga rerowiar ywyapiukat 'gã nupe ? Naani te ra'u nũ ? ” 'jau 'ã jane ojemotup ma'eramũ jarejeupe mama'e apo enune . A'eramũ ki pẽẽ pejejemogyau ojemotup ma'eramũ . Ojemotup ma'e rea'ar imũ tãmẽjẽ ki pẽnea'at mama'e are . Kunumĩa 'ã ojee tee futat ea'at ajemogyau . A'eramũ ki pẽẽ kunumĩ 'jawe etee pejejea'are'emamũ mama'e are . A'ere kasi mama'e tywera peapo ne . Kunumĩakyra 'jawe ki pejemogy . Sã'ã kunumĩakyra mama'e tywera apoe'ema . Nan iki pejemogy kunumĩakyra 'jawe mama'e tywera apowe'em .
59005013	Recommendation	I'arasig ma'eramũ pejeje'ega monou Jarejuwarete 'ga upe . Iku'i ma'eramũ maraka ra'aga 'ga muorypa . “ Ene te 'ã eneresagesage oree ” , 'jau ki pẽẽ pejemaraka'aga Jarejuwarete 'ga upe .
58012012	Recommendation	A'eramũ ki pẽẽ pejejemogypyyg ywyapiau Jarejuwarete 'ga ree , pejeku'iramũ 'ga ree .
60001017	Recommendation	Jarejuwarete 'ga jane enũina , Kiapi'ni , 'jau jane 'ga upe . 'Ga 'ã ojejuka pãwẽ pãwẽ jane ree . A'eramũ 'ga anure jane mepyau janeremiapofer are . Mama'e tywera apoara 'gã 'ga erekou tyweaete . Mama'e esage apoaramũ 'ga jane rerekou esage . A'eramũ ki pẽẽ pejejemogyau esage etee , 'ga pojeupa , 'ga pyri pejewawe'ẽwe futat .
58010036	Recommendation	'Ga rerowiar awi pejepoire'em ire nipo mama'ea peapo 'ga remifutar imũ . A'eramũ pẽẽ pejepoire'ema 'ga rerowiar awi . Mama'e apou 'ga remifutar imũ etee futat pejejemogyau 'ga rerowiaa a'jea futat . A'eramũ 'ga anure mama'e monou pẽ nupe u'eawer imũ etee futat .
58011001	Faith	Werowiaaramũ Janeruwarete 'ga mama'e esage muri janee . A'eramũ ki jane 'jau jarejeupe : “ Arowiat je Jarejuwarete 'ga 'jau . A'eramũ 'ga anure mama'e mua jee 'jau kwy ” , 'jau ki jane . “ Naesagi agawewi je tejeupe 'ga remimurama . A'etea je ajemogypyyk 'ga ree ” , 'jau ki jane jarejeupe , 'ga rerowiaa .
49004017	Recommendation	Jarejararete 'ga upe je porowykyi . A'eramũ je 'jau pẽ nupe : Au'je ki mama'e tywera apo re . Au'je futat mama'e apo re Jejui 'ga rerowiare'ema 'gã 'jawe . 'Ga rerowiare'ema 'gã naea'ari Jarejuwarete 'ga remifutar are .
51002016	Recommendation	A'eramũ ki pẽẽ pejeapyakawe'em 'gã amũ porogyta 'me are pejejemogyau ne . Iporogyta 'me ma'e 'gã nipo 'jau : “ Peko kasi tesirũgatu ne . Pe'u tesirũmet kasi mama'ea ne . Pejeporowykyawe'em 'araiwa rupi . Jayru'wi are , morowykye'em are . Mĩmer are nanẽ nũ pejekowe'em tesirũgatu nũ ” , 'jau futatee 'gã pẽ nupe . A'ere kasi peapyaka 'gã je'eg are ne .
66007015	Faith	Ma'eramũ 'ã 'gã nuwi Jarejuwarete 'ga rowase wapykawarete 'arimũ 'ga renamũ . Wojere'emamũ futat 'gã 'upa 'ga muorypa . A'eramũ 'wyriararete renawa 'arimũ wapyk ma'e 'ga 'gã a'gwau mama'e tywer awi . 'Ga 'gã wereko — 'jau 'ga jee .
44020010	Description	A'erauwe Paulo 'ga awau ojypa 'ga resaka . — Pejemuaẽm awi 'ga ree — 'jau Paulo 'ga 'gã nupe . A'eramũ Paulo 'ga 'ga mana anuruka . A'erauwe 'ga oferapa 'gã nupe .
55002010	Faith	Tejemouaga etee te'ỹina tejereko tywera upe . A'eramũ nipo 'ga remimũ'ẽmera 'gã juejue morogyta esage renupa ajemogyau . Werowiar ire Jejui Kristu 'ga 'gã katu'oka jane 'jawe futat . A'eramũ 'gã anure awau ajemogyau Jejui 'ga pyri jane 'jawe futat nakwaparimũ warãu rũi futat . A'eramũ 'ga pãjẽa 'gã nerekou namutamutat . 'Ga resagea nanẽ nipo 'gã nerekou nũ namutamutat nũ .
60005014	Recommendation	Kristu 'ga remiayuwamũ pẽẽ pejejomana pejeporomutaramũ pejejuee . Afutat je Jarejuwarete 'ga Kristu 'ga remiayuwamũ pẽ mopy'ata'waa . Kweramũ jeje'ega pẽ nupe .
49005021	Recommendation	Kristu 'ga je'ega peenup pejejemogyau . A'eramũ ki pẽẽ 'ga rerowiaaramũ nanẽ pejejoje'ega renupa pejejemogyau nũ .
61003017	Recommendation	A'eramũ ki pẽẽ pejejea'gwau Jarejuwarete 'ga je'eg are moromu'jat tywera 'gã nui . Perowiat kasi 'gã je'ega ne . Kasi a'e pe pepoit Kristu 'ga rerowiar awi ne .
51003018	Recommendation	A'eramũ ki pẽẽ kũjãmeramũ , imen ma'eramũ , pejeapyakau pejemena je'eg are . Kristu 'ga remiayuwamũ pẽẽ . 'Ga futat aipoa futaa .
54005020	Recommendation	Mama'e tywera 'wyriara 'ga iaporamũ ki eje'ega emoywyrafen 'ga upe pejejowase . A'eramũ enupara 'gã , aipo renupa , okyjau mama'e tywera apo awi . “ Mama'e tywera aporamũ nipo 'ã 'gã oje'ega moywyrafeni janee 'gã nowase ” , 'jau nipo 'gã ajaupe .
45014013	Recommendation	A'eramũ ki jane jarejuago'wawe'em . Peapo awi mama'ea pejepytuna 'gã motywerukaawamũ . Pẽneko esage resaga te pẽpytuna 'gã nomotywerukari .
45002010	Grace	Mama'e esage apoareramũ te nipo ajee 'ga 'i janee : “ Pẽẽ pẽnesage jee ” , 'jau nipo 'ga janee . Jane mopy'ata'wau ojepyriwara 'gã nowase . Aipo 'ga wapo mama'e esage apoara upe . Judeuramũ oree 'ga iapoi , judeue'emamũ pẽ nupe nanẽ 'gã iapou nũ .
58011034	Violence	Tata upe nanẽ 'ga 'gã amũ apisaukare'ema nũ . Amumera 'gã 'ga iapisaukare'ema jyuu rerekwara 'gã nupe . Niywyrafeni agawewi futat 'gã ajemogyau . A'ere Janeruwarete 'ga te 'gã mamuakari rẽwẽjẽmĩ rakue . A'eramũ 'ga 'gã poaa 'gã magwawukaa 'gã nee iporomutare'ema 'gã 'arimũ . A'eramũ 'gã 'gã moka'jamukaa 'gã ywy awi .
48006017	Faith	Tejereko tyweara 'gã nupe je 'i : Au'je je rereko tywer ire . Jejui Kristu 'ga futat jejararetea . Sã'ã jeaiwa . Jejui Kristu 'ga mome'u are 'gã je nupãnupãu . A'eramũ je 'ga ree tenupãawera porera rerekou , 'jau je 'gã nupe .
66018021	Violence	A'ere ywagipewara 'gã amũ , ifuakat ma'e 'ga amũ itauu pyyka imomoa 'yẽ'ẽ me . Ipoyjuu agawewi . A'etea 'ga opyyk imomoa imonou 'yẽ'ẽ me . A'eramũ 'ga 'jau : — Sã'ã je itauu momora . Nan tee futat nipo 'gã Papironi retygi , ipypewara 'gã momapa . A'eramũ 'gã etyg ire imỹju'jape'ema futat .
65001020	Faith	A'ere kasi pẽẽ nanarũi ne . Jejui Kristu 'ga rerowiaara pẽẽ . A'eramũ pẽẽ 'awamũ taetu 'ga rerowiaa a'jea futat . 'Ga je'eg imũ etee futat mama'e apou . Jarejuwarete 'ga 'Agesage pãjẽ mũ etee futat pejeje'ega monou Jarejuwarete 'ga upe .
45012002	Recommendation	'Ga rerowiare'ema 'gã 'jawe kasi pejemogy ne . 'Gã nee kasi pejemu'e ne . 'Gã 'jawe kasi mama'ea peapo ne . Jarejuwarete 'ga upe ki pe'je : “ Eje'jawe je muea'arukar ape mama'e are , ki Ku'jyp ” , pe'je ki 'ga upe . Aipoa 'ga iaporamũ nipo 'ga remifutara pekwaap . Aipoa esage 'ga upe . Aipoa 'ga muorypa . Mĩmera pẽẽ ikwaapa .
46015009	Sin	Tea'wyre'emamũ je tekou ikue , Jejui 'ga remimonofera 'gã a'wyre'ema apyraapa ikue . Jejui 'ga rerowiaara 'gã je erekou tyweaete tekou ikue . A'eramũ je mojenosõmayau kwe pewara 'gã 'ea . “ Paulo 'ga Jejui 'ga remimonofera 'ga ” 'ea je mojenosõmayau etee . Na'ga porowyky apoara rũi je ako ikue . A'eramũ aipo 'gã 'ea je mojenosõmayau etee je mogyau 'ga rerowiar ire ikue .
62002015	Recommendation	Jarejuwarete 'ga ree iporomutare'ema 'gã 'ja'jawe ete kasi pẽẽ pejemogy ne . 'Gã nemifutara kasi pefutar ine . 'Gã nemifutar are pejejea mỹine'ema . Jarejuwarete 'ga ree iporomutare'ema 'gã 'jawe tee mama'e apo re pẽẽ nanẽ nepẽporomutari Jarejuwarete 'ga ree ne .
45002001	Sin	'Gã nemiapofera mama'e tywera renuw ire pẽẽ mũ 'jau : “ A'jea futat 'gã nemiapofera mama'e tywera futat ” , 'jau nipo pẽẽ pejejaupe . “ Aipo apoa 'gã ojemotywea Jarejuwarete 'ga upe ” , 'jau nipo pẽẽ pejejaupe . A'ere aipo 'e reewi mama'e apou 'ga 'jawerimũ etee futat nũ 'eramũ pẽẽ nanẽ pejejekwau Jarejuwarete 'ga upe .
48002009	Description	A'eramũ 'wyriara 'gã 'jau oree : “ A'jea futat . Janeruwarete 'ga pẽ mogoi Jejui Kristu 'ga ree judeue'ema 'gã mu'jaramũ . A'eramũ pẽẽ pejejemogou 'ga upe oporowyky ma'eramũ ore pyri ” , 'jau ete 'gã jee , Panape 'ga retee . “ Pe'je pejekou Jejui 'ga mome'waramũ judeue'ema 'gã nupe . Ore 'ã jarepytuna 'gã nupe 'ga mome'waramũ ” , 'jau 'gã oree . Tiago , Pedro , Juã . Mĩmera 'gã aipo 'jau oree ikue .
43019023	Description	'Ypeywar are Jejui 'ga mu'am ire jefaruu 'gã 'ga raity me'ega ajaupe . Irũpãwẽ 'gã ime'ega 'upa ajaupe . A'eramũ 'gã juejue 'ga raity mũ pyyka ojeupe . A'ere 'ga raity pe nojemomygi futari . Ipirugipyra etee .
45002021	Sin	Ma'eramũ sipo ajee pẽẽ pejejemu'jau esage'em ee ? Nepeenuwi futari 'ga je'ega . “ Pemunarũ awi ” , 'jau agawewi pẽẽ 'gã nupe . A'etea pẽẽ aipo 'gã nupe 'e re pẽẽ futat pemunarũ .
46006019	Faith	Janeruwarete 'ga U'agesagea amut janee . A'eramũ janepira Janeruwarete 'ga 'Agesage roga . A'eramũ 'ga 'Agesagea akou jane pype .
47005014	Grace	Kristu 'ga iporomutat jane ree . Ma'eramũ 'ã ore Kristu 'ga mome'ui pẽ nupe . Kristu 'ga amanũ janetywera mepyau rakue . A'eramũ 'ga werowiaramũ janetywera moia jane wi . A'eramũ jane jarejemogyau rẽwẽjẽmĩ mama'e tywera apoare'ema 'jawe Jarejuwarete 'ga upe . Kristu 'ga reewe amanũ ma'efera 'jawe rẽwẽjẽmĩ jarejemogyau .
58003001	Faith	Jejui 'ga rerowiaaramũ pẽẽ jejaap katu katu 'jawe jee . Kũima'eramũ pẽẽ jerewirera 'jawe jee . Kũjãmeramũ pẽẽ jerenyra 'jawe jee . Pẽẽ nanẽ Janeruwarete 'ga pẽ pyyrũmũ pẽ mogyau wemiayuwamũ rakue . A'eramũ ki pẽẽ pejejeatee'emamũ Jejui Kristu 'ga wi pejejemogyau . Janeruwarete 'ga 'ga amut ywy pe ojee jane mu'jawamũ rakue . Mainana 'wyriararete 'jawewaramũ 'ga ruri jane mu'jau 'Uwarete 'ga ree . A'eramũ jane Jejui 'ga rerowiaa jarejemogyau . 'Ga Ruwarete 'ga nanẽ jane erowiaa nũ .
44020035	Recommendation	— A'eramũ pẽẽ nanẽ nan tee futat iapou — 'jau Paulo 'ga 'gã nupe . — A'e are je 'ã pẽ mu'jau : “ Pe'je pejeporowykyau mama'e muawamũ pejejeupe , pejepytuna 'gã nupe nanẽ mama'e mua nũ ” , 'jau je ako pẽ nupe ikue . Ymã te 'ã Jejui 'ga 'i rakue : “ Jarejeupe mama'e muramũ janeku'iramũ jarejemogyau . A'ere jane 'ga amũ upe mama'e monoramũ te janeku'ieteramũ ” , e'i 'ã Jejui 'ga rakue — 'jau Paulo 'ga 'gã nupe .
58013004	Recommendation	Pẽnemirekoa esage futat . Kũjãnamũ pẽmenara nanẽ esage futat nũ . A'eramũ pẽẽ pejejemireko re pejekou pejejemireko are etee futat . Kũjãnamũ pejemenar ire nanẽ pejekou pejemen are etee futat . Ojeteewaramũ nanẽ pẽẽ pejekowe'em 'gã amũ nee nũ . Kasi a'e pe anure Janeruwarete 'ga pẽ nereko tywer ine .
43020005	Description	Tewaẽmawe je tewau teããpyramũ temã'jãu ikwara rupi . 'Ga auwanawera etee je esaka . A'ere je nasei esaka .
66016018	Description	A'erauwe tupã u'aa ywy pe . Aman aunuga 'jawe 'jau . Ywya oyyita kwaiwete . Wapoypyramũ ako ywya noyyi i'jawe rakue .
66019010	Faith	A'erauwe je teapyka tejenupy'ãu ywagipewara 'ga rowase 'ga muorypawamũ . A'ere 'ga 'i jee : — Ene'me awi . Ereapo awi nanuara . Jarejuwarete 'ga rowase te eapyk ejenupy'ãu 'ga muorypa — 'jau etee 'ga jee . — Je rowase ereapo awi . 'Ga remiayuwa te je , ene 'jawe futat , enerewirera 'gã 'jawe 'jau . Jejui 'ga je'ega renuparamũ jane jareju'jaju'jawe etee futat — 'jau 'ga jee . — Ymã te 'ã Janeruwarete 'ga 'Agesage je'egi 'ga je'ega mome'warera 'gã nupe rakue . 'Gã je'ega 'jawe te futat Jejui 'ga je'ega — 'jau 'ga jee .
46002010	Grace	A'ere Janeruwarete 'ga jane mueapyoukari U'agesage upe ee . 'Ga 'Agesagea okwaapap futat . Nitywi futari 'ga 'Agesage remikwaawe'ema mũ . Janeruwarete 'ga rea'ara miamũ 'ga 'Agesagea okwaap .
50002029	Recommendation	Pejejeupe 'ga waẽmamũ pẽẽ 'ga mua pejejepype , pejejorywamũ . 'Ga 'ã Jarejararete 'ga rerowiaara futat . A'eramũ 'ga janerewirera futat . Kristu 'ga upe oporowykyau 'ga amanũmũ werewi . 'Ga 'jawewara 'gã nee juejue ki pẽpojejuka esage . Nepejorarũi je pyri je poaa . A'eramũ 'ga 'ua je poaa pẽ nupe .
51003020	Recommendation	Kunumĩnamũ nanẽ pẽẽ pejejara 'gã je'ega renupa etee pejejemogyau . Kristu 'ga remiayuwamũ pẽẽ . A'eramũ pẽẽ pejejara 'gã je'ega renuwa Jarejuwarete 'ga muorypa .
47001012	Faith	Janeruwarete 'ga 'ã je poat akou jepi . A'eramũ 'ga je mogo esageukaa wowase jepi . Pẽ neape taetu je 'ã tekou esage jepi . A'eramũ je tejerowiaa pẽ pype teko esage are . Naje'mei je pẽ nupe . Pẽ pype tekou tejemuawapia tekou jepi . Aipoa Janeruwarete 'ga ifutaa . Najemogypyygi futari je te'akwaaw ekoete are . Janeruwarete 'ga wejue opota'waramũ je ree . Opãjẽ 'ga imua jee . A'eramũ taetu je tekou esage pẽ pype .
43014021	Faith	— A'eramũ ki pẽẽ jeje'ega renupa katu pejejemogyau . Jeje'ega renup katuara 'gã iporomutat futat je ree . Aipo 'gã nee Jeruwarete 'ga poromutaramũ futat . Je nanẽ 'gã nee teporomutaramũ nũ . 'Gã nupe je jekwaawukari futat — 'jau 'ga oree ikue .
51002023	Sin	Aipo are ajamu'jara 'gã i'akwaap ma'e 'jawe futat numiamũ . A'ere i'me ma'e 'gã futat . Ymã te Janeruwarete 'ga janeypy 'gã mu'ei omuoryw are rakue numiamũ . A'ere aipo 'gã niporomuorywiweri 'ga remifutar imũ 'ga ree rakue . A'eramũ 'gã 'agamũ “ Orojemifutar imũ sipo ore Jarejuwarete 'ga muorywi pa ” , 'jau nipo 'gã ajemogyau numiamũ . “ Ore Jarejuwarete 'ga ore aramuoryp ” , 'jau futatee nanẽ nipo 'gã ajemogyau nũ . “ Pejereko tywet pẽẽ te futat Jarejuwarete 'ga muorypawamũ ” , 'jau futatee nanẽ nipo 'gã ajemogyau nũ . A'ere 'gã nemimu'ea nia'wyri futari . Na'gã nemimu'efera rũi mama'e tywera apoukare'ema janee . Jarejuwarete 'ga pãjẽ mũ te jane mama'e tywera niapoi .
64001006	Recommendation	'Au ore pyri 'gã 'ua ene mome'wau oree jepi . “ Esage te Gaio 'ga oree . Ore poaa esage ” , 'jau 'gã 'ua ene mome'wau oree jepi . Jarejuwarete 'ga muorypaw ipe ore jatyka ore ruwamũ 'gã imome'wau oree ai'i . Ejewi 'gã amũ ataramũ ki ene 'gã poaa mama'e monou 'gã nupe 'gã nemirerooramũ . Jarejuwarete 'ga upe te 'ã 'gã porowykyi ajemogyau . A'eramũ ene 'gã poaa . Jarejuwarete 'ga rereko 'jawe ene 'gã nerekou esage .
55002023	Recommendation	Ereko kasi ajamue ma'e 'gã nee ne . Ajamue ma'e 'gã i'akwaawe'ema futat . Ni'akwaawi futari 'gã . A'eramũ ene ekowe'em 'gã nee . Oje'egay ma'e 'gã te mĩnamũ . A'eramũ ene ekowe'em 'gã nee . Kasi a'e pe 'gã ene muei ojee ne .
47003018	Faith	Ymã Moisesi 'ga reakwara wenyfugamũ Jarejuwarete 'ga pyri 'ga o re rakue . Nan tee Kristu 'ga remiayuwamũ jane jarejemu'jaga 'ga 'jawe . Janeruwarete 'ga 'Agesagea jane mu'jaga Kristu 'ga 'jawewaramũ . Anure taetu nipo jane jarejemogyau 'ga 'jawe futat .
58009014	Grace	A'ere karupana'nĩ rya nokatu'ogi futari 'gã . Nopirei futari 'gã 'gã tywer awi . Karupa'mĩ rapya nanẽ nũ . Karupa'mĩa 'gã ijukau iapyau otywera mepyawamũ . A'ere nomoira'uweri 'gã nui . A'eramũ 'gã mama'e tywera apou'jaw ire 'gã nãnẽwẽjẽmĩ weymawa mũ jukau nũ , otywera mepyawamũ nũ . A'ere Kristu 'ga jane katu'ogi ywawuje futat . Werowiaramũ 'ga janetywera moia jane wi . Amanũmũ 'ga janetywera mepyaupap ywawuje futat rakue . Esage ete Kristu 'ga . Nuapoi futari 'ga mama'e tywera . 'Uwarete 'ga 'Agesagea 'ga wereko , okoeteete ma'ea 'ga wereko . A'eramũ 'ga 'ga 'Agesage pãjẽ mũ ojejukaukaa 'gã nupe , owy reko'wogukaa 'gã nupe , janetywera mepyawamũ 'Uwarete 'ga upe . “ Ajejukaukat je 'gã nupe 'gã tywera mepyawamũ enee , Kiapi'ni . A'eramũ je tejerowiaaramũ 'gã tywera moia 'gã nui , 'gã katu'oka katu ” , 'jau Kristu 'ga 'Uwarete 'ga upe . A'eramũ 'ga werowiaramũ janetywera moia jane wi , jane katu'oka katu 'Uwarete 'ga upe . A'eramũ jane 'awamũ jarejeymawa rapyau'jape'ema jaretywera mepyawamũ . Jejui Kristu 'ga manũa janetywera mepyaupap ywawuje futat . Werowiaaramũ 'ga janetywera moia jane wi , jane mogyau oje'jawewaramũ , jane muea'arukaa mama'e are oje'jawe futat . A'eramũ jane mama'e apou 'ga remifutar imũ etee futat .
44011017	Grace	— A'jea futat ajee 'ga U'agesage muri judeue'ema 'gã nupe nanẽ ai'i nũ . Sooko 'ga wa'yra 'ga rerowiaaramũ U'agesage mura janee ikue . Nan tee futat 'ga U'agesage muri 'gã nupe ai'i — 'jau Pedro 'ga imome'wau u'ama 'gã nupe . — Je na'earũi Jarejuwarete 'ga upe “ Ereapo awi nan ” , na'ea'uweri je 'ga upe — 'jau Pedro 'ga 'gã nupe .
49004030	Faith	Pemu'arasig kasi Jarejuwarete 'ga 'Agesagea ne . Esage ma'ea Janeruwarete 'ga 'Agesagea . A'eramũ pẽẽ , mama'e tywera apo re , 'ga 'Agesage mu'arasiga ne . Mama'e esagea etee futat iapou 'ga 'Agesage muorypawamũ . Kristu 'ga rerowiaramũ Janeruwarete 'ga U'agesage mua janee ikue . Ymã Janeruwarete 'ga 'i rakue : “ Teja'yra 'ga 'gã erowiaramũ je Te'agesage monoi 'gã nupe , 'gã nerekwaramũ ” , 'jau 'ga rakue . Anure nipo Kristu 'ga Jarejuwarete 'ga 'Agesage rerekwaramũ jane rerooi Jarejuwarete 'ga pyri .
66003003	Recommendation	Pẽnea'at pejejemienuwer are . Je rerowiar ypy we ako jeje'ega peenup ikue . A'eramũ pẽẽ 'awamũ pejejea'aru'jawamũ ee nũ . Aipoa ki perowiat . Pe'je pejepoia pejetywer awi . Oset ma'e 'jawe pejemogy . Pejepake'ema nipo je rura nepekwaawi . Sã'ã ae muna'ywa rura kwaawe'ema . Nan tee je rura nepekwaawi ne , pejetywer awi pejepoire'ema ne . Pejejekatu'oke'ema pejejemogyau 'eramũ nipo je ruru'jawa nepeesagi .
62003007	Recommendation	Kunumĩmet . Kũjãmet 'jau . Perowiat kasi i'me ma'e 'gã ne . “ Jejui Kristu 'ga esagesage ” 'jaramũ ae 'ga rerowiaramũ futat . Mama'e esagea etee futat iapou . Aipo 'gã wesageramũ Jejui 'ga 'jawe .
62004001	Recommendation	Kunumĩmet , kũjãmet 'jau . Pẽẽ 'ã jejekoty'aawa . A'eramũ je 'jau pẽ nupe : Perowiat kasi kamẽsĩete tekotee 'gã porogytaa ne . Kwaiwete 'ã 'gã jemogyi okwasi'wau oporogytau tesirũmeruu . “ Jarejuwarete 'ga 'Agesagea je mut pẽ mu'jaukaa jee ” , 'jau futatee nipo 'gã pẽ nupe . A'ere kasi 'gã porogytaa perowiaraiw ine . 'Gã amũ Jarejuwarete 'ga je'ega mome'u teeara . Peenup katu katu ra'ne ki 'gã je'ega . “ A'jea futat sipo 'gã Jarejuwarete 'ga je'eg imũ 'gã 'i akou ” , 'jau etee ki pẽẽ pejejaupe .
44013038	Grace	— Peenuw esage ki je 'ga mome'ua pejejeupe . 'Ga etee futat aetywera ope'a ae wi . Ae werowiaramũ 'ga ipe'ai ae wi — 'jau Paulo 'ga u'ama 'gã nupe . — Ymã te Janeruwarete 'ga oje'ega monoi Moisesi 'ga upe rakue . A'ea Moisesi 'ga okwasiat inuga janee rakue . A'ere 'ga remikwasiarera nomoiri aetywera ae wi . Jejui 'ga etee werowiaramũ aetywer awi ae katu'ok — 'jau Paulo 'ga imome'wau 'gã nupe .
50003001	Recommendation	Pẽẽ 'ã jerewirera 'jawe . Kũjãmeramũ pẽẽ 'ã jerenyra 'jawe 'jau . Pẽku'i ki pejejemogyau Jejui 'ga ree . Pẽẽ 'ã 'ga remiayuwa . A'eramũ ki pẽẽ pejeku'iramũ pejejemogyau 'ga ree . Pẽ nupe tejemimome'ufer are je ka'arana kwasiaa nũ . A'ere imome'uu'jawa resageramũ jee . A'eramũ nipo pẽẽ imoka'jame'ema . A'eramũ pẽẽ ikwaapa pejejemogyau .
46011034	Recommendation	Pejepy'arayparamũ pẽẽ pejejemi'waa pejeje'wyr ipe ra'ne . A'eramũ pẽẽ Jarejararete 'ga ree pejejea'aawa mani'oko'o'i 'wawamũ etee futat pejejatykau pejejuee . A'eramũ Janeruwarete 'ga pẽ nerekou tywere'em ee . Pẽ pyri tewau tãmẽjẽ tamueapyo pẽẽ mama'e mũ ree 'jau .
43018031	Description	A'eramũ Piratu 'ga 'jau 'gã nupe : — Pe'je ajee 'ga rerawau erekou tyweaete pejeypy 'gã nemikwasiarer imũ etee futat — 'jau 'ga 'gã nupe . — Naani . 'Ga juka are orefueweramũ . A'ere 'ã pẽẽ romanũnamũ pe'je oree jepi : “ Pejuka kasi 'ga amũ ne . Ore tee arajukaarũ 'gã amũ ” , 'jau 'ã pẽẽ oree jepi . A'eramũ ore 'ga jukawarũe'em — 'jau 'gã 'ga upe . — Ere eje'ega mỹina oree . Toromono 'ga imu'ama 'ga jywa pypiraa 'ypeywar are 'jau — 'jau 'gã 'ga upe .
46012031	Faith	A'eramũ ki pẽẽ pejejea mỹina Jarejuwarete 'ga upe pejeporowyky esage are etee . “ Ene'agesagea tuapoukat jee eneremifutar imũ etee ” , 'jau ki pẽẽ 'ga upe . 'Awamũ je pẽ mueapyoi mama'e esage mũ ree nũ .
58007026	Description	A'eramũ Jejui 'ga 'ũina mainana 'wyriararete 'jawewaramũ janee . 'Ga futat jane poat . Esage ete 'ga . Nitywi futari mama'e tywera 'ga pype . Janeruwarete 'ga worywamũ 'ga ree . A'eramũ 'ga manũ re 'ga Ruwarete 'ga 'ga moferapa etee rai'i nũ , 'ga monou 'ga mojeupia ojepyri rai'i nũ .
50004013	Faith	Jejui Kristu 'ga je mopãjẽu mama'e are . A'eramũ je tejemouaga mama'e upe .
52004003	Recommendation	Mama'e tywera apowe'em futat . Peko esage a'jea futat 'ga upe . Kũima'eramũ pejekowe'em pejejemirekoe'em are . Pejejemireko are etee ki peko . Kũjãnamũ nanẽ kasi pejemene'ema peenũi pejejefue ne . Pejemena etee ki pereko . Aipoa esage Janeruwarete 'ga upe .
51004002	Recommendation	A'ere 'awamũ je 'i Jejui Kristu 'ga rerowiaaramũ juejue pẽ nupe . Jarejuwarete 'ga upe pejeporogytau kasi pẽnea'at mama'e mũ ree te ne . 'Ga muorypa nanẽ pejejeupe 'ga remiapofer are nũ .
44007029	Description	— Aipo ojeupe 'erauwe Moisesi 'ga ojepe'au 'gã nui oka'jama awau ajepeja ywy pe Mitiã 'jaw ipe akou . Peu futat 'ga wemirekoramũ . Wemireko re 'ga wa'yramũ . Mukũi 'ga ra'yra 'gã — 'jau Estevão 'ga u'ama imome'wau 'gã nupe .
46011007	Description	Kũima'eferamũ jane nipiari jareakaga . Janeruwarete 'ga 'jawewaramũ jarejemogyau . Janeruwarete 'ga 'ũina 'wyriaramũ janee . Kũima'e 'gã ajemogyau 'wyriaramũ wemireko 'gã nupe . A'eramũ 'gã nemireko 'gã 'gã je'ega renupa .
51003015	Faith	Ymã we te 'ã Janeruwarete 'ga pẽ pyyrũi rakue . “ Tamopota'waukat 'gã ajaupe 'jau ” , 'jau 'ga ojeupe rakue . A'eramũ 'ga pẽ pyyrũmũ ojeupe rakue . Werowiaramũ Kristu 'ga pẽ mopota'waukaa pejejaupe , pẽ mogyau wemiayuwamũ . A'eramũ pẽẽ 'awamũ pejejemogyau majepei 'yweteewara 'jawe futat . Pejejeupe Jarejuwarete 'ga remiapofer are 'ga muorypa pejejemogyau .
58002010	Grace	Ymã te Janeruwarete 'ga mama'e apoi rakue . 'Ga futat mama'e omogy . 'Ga futat erekwara nanẽ nũ . Ma'eramũ 'ã 'ga rea'aramũ jane ree . “ Tamogy tejemiapofera 'gã teja'yramũ 'jau ” , 'jau 'ga ojeupe rakue . “ Anure nipo jera'yra 'ga rerowiaara 'gã jemomytuni kwaiwete . 'Gã juejue nipo je imogyau teja'yramũ . Anure je 'gã muri 'gã mogyau 'au tejepyri nakwaparimũ warãu rũi futat ” , 'jau 'ga ojeupe rakue . A'eramũ 'ã 'ga wa'yrarete 'ga rerekou tywerukaa rakue , jane ree 'ga jukaukaa janetywera mepyawamũ rakue . 'Ga futat Jejui 'ga wereko tywerukat ae a'wyre'ema upe . 'Uwarete 'ga remifutar imũ etee futat Jejui 'ga mama'e apoi . A'eramũ 'ga , 'ga remifutar imũ nanẽ 'ga ojereko tywerukaa 'gã nupe nũ . Amanũ are 'ga janetywera moia jane wi werowiaramũ . Jane wi janetywera moir ire 'ga jane mogyau Ku'jywa 'ga ra'yramũ . A'eramũ Jejui 'ga anure werowiaaramũ jane rerawau jane mogyau 'Uwarete 'ga pyri .
59004001	Sin	Ma'eramũ sipo pẽẽ mũ au'jeteramũ pejejamueu ? Pejejee etee te pẽnea'at . Pejejemuaẽma mama'e are etee pejejemogyau . A'eramũ pẽẽ a'eramũ au'jeteramũ pejejamueu pejejemogyau .
46005001	Sin	“ Korĩtu pewara 'ga amũ mama'e tywera wapo ajemogyau ” , 'jau 'gã amũ pẽ mome'wau jee ai'i . “ 'Uwa 'ga remireko ẽẽ 'ga wereko ” , 'jau 'gã imome'wau jee ai'i . Nanuara nia'wyri Janeruwarete 'ga upe . Jejui 'ga rerowiare'ema 'gã miamũ nuapoa'uweri aipoa . Ma'eramũ ajee “ Jejui 'ga rerowiaara je ” 'jaramũ aipo peapo nũ ? Nia'wyri aipo apoa .
46010013	Faith	“ Mama'e tywera apoa nipo je etee futat areko re'ã ” , pe'je nipo . Naani . Najuejue etee futat mama'e tywera apo rekoi jane ree . A'ere Janeruwarete 'ga mama'e apoi u'eawer imũ etee futat . Nuapoukari futari 'ga mama'eaya kwaikwaja janee . Janefuakara 'jawe etee futat 'ga mama'eay apoukari janee . A'eramũ 'ga , ojeupe peje'egamũ , pẽ mamuakaa mama'e tywera apoukare'ema pẽ nupe . A'eramũ te mama'e tywera nepeapoi .
44020029	Violence	A'eramũ Paulo 'ga 'jau 'gã nupe : — Akwaap je . Je o re nipo i'me ma'e 'gã amũ nuri o'meramũ pẽ nupe . “ Je te je rerowiat pejepe ” , 'jau nipo 'gã pẽ nupe . “ Perowiar awi Jejui 'ga ” , 'jau nipo 'gã pẽ nupe . Pẽ mu'jau 'me nipo 'gã nuri . Jejui 'ga rerowiar awi pẽ momoirukar are afueweramũ . 'Miara 'jawe aipo 'gã . Sã'ã 'miara jemuaẽme'ema pẽneymaw are . Nan tee futat 'gã najemuaẽmi pẽ nee . Jejui 'ga rerowiar awi pẽ momoirukaawamũ te 'gã nuri . A'eramũ pẽẽ pejejea'gwau nanuar awi .
53001004	Faith	Jejui 'ga rerowiaara 'gã pype arajemogyau taetu ore pẽ mome'wau 'gã nupe jepi . “ Tesarũn ipewara 'gã Jejui 'ga rerowiaare'ema 'gã wereko tywerete agawewi . A'etea 'gã nopoiri futari 'ga rerowiar awi . 'Gã nereko tywera Jejui 'ga rerowiar ywyapiukaa etee te futat 'gã nupe ” , 'jau ore pẽ mome'wau kwe pewara 'gã nupe , orojerowiaa pẽ nee 'gã nupe jepi .
62004012	Faith	Nitywi futari ae mũ Jarejuwarete 'ga resakaramũ . A'ere jarejuee janeporomutaramũ Janeruwarete 'ga rekoi futari jane pyri . Ma'eramũ 'ã jane poromutaramũ a'jea futat 'ga ree .
48001001	Description	Je Pauloramũ ka'aran akwasiat imonou pẽ nupe . Je 'ã Jejui Kristu 'ga remimonoferamũ . Ymã te Jejui 'ga je monoi kwe pewara 'gã nupe omome'waramũ ikue . Nakũima'e tee 'ga rũi je mono 'ga mome'waramũ ikue . Jejui 'ga futat je mogo omome'waramũ ikue . Na'gã amũ nupe rũi 'ga 'i : “ Pe'je pejewau jeje'ega mome'wau Paulo 'ga upe ” , 'jawe'em . Jejui Kristu 'ga retea futat je mogo ojee 'gã mu'jaramũ ikue . 'Ga manũ re 'ã 'ga Ruwarete 'ga Jejui 'ga moferapa etee rakue . 'Uwarete 'ga retee 'ga je monoi kwe pewara 'gã mu'jawamũ ojee ikue .
58012003	Recommendation	Pẽnea'ar iki 'ga ree . 'Ga rerowiare'ema 'gã 'ã wereko tywerete agawewi Jejui 'ga rakue . A'etea 'ã 'ga nopoiri futari 'Uwarete 'ga remifutara apo awi rakue . A'eramũ ki pẽẽ pejejea'aramũ 'ga ree . 'Ga ree pejejea'ar ire nipo pẽẽ pejejorypawe'emamũ 'ga rerowiare'ema 'gã pejereko tyweramũ . A'eramũ nipo pejepoire'ema 'ga rerowiar awi .
45006005	Faith	
45015010	Recommendation	Aipo are wẽjẽmĩ futat 'ga amũ ka'arana kwasiaa rakue : “ Janeruwarete 'ga judeu 'gã amũ'ẽ ypy imogyau wemiayuwamũ . 'Gã netee futat judeue'ema 'gã Jarejuwarete 'ga muorypa ajemogyau ” , 'jau 'ga ikwasiaa ka'aran are rakue .
54004001	Sin	'Awamũ je ene mu'ei i'me ma'e 'gã nee nanẽ futat nũ . A'eramũ ene 'gã je'ega rerowiare'ema . Janeruwarete 'ga 'Agesage e'i : “ Anure nipo , Janeruwarete 'ga wemiapofera mateepawe'emauwe 'gã amũ poiri Jejui 'ga rerowiar awi . Mama'eukwaawa 'wyriara nipo o'meramũ 'gã nupe ojerowiarukaa 'gã nupe . A'eramũ nipo amumera 'gã opoia futat Jejui 'ga rerowiar awi ” , 'jau 'ga 'Agesagea janee . Mama'eukwaawa remiayuwa 'gã 'ã i'me ajemogyau janee .
56003001	Recommendation	Emuea'ar iki Jejui 'ga rerowiaara 'gã jeje'eg are . “ Peenuw iki 'wyriararete 'ga je'ega ” , ere ki 'gã nupe . “ 'Wyria'ri 'ga je'ega nanẽ ki peenup nũ . Mama'e esagea eapo jee ejeupe 'ga 'eramũ iapou etee futat 'ga upe ” , ere ki 'gã nupe .
61003005	Sin	A'ere nipo aipo 'jara 'gã o'meramũ te 'gã 'i . Naea'ari 'gã Janeruwarete 'ga remiapofera mama'e are . Ymã Janeruwarete 'ga ywy apoi oje'eg imũ etee futat rakue . Ywaga nanẽ 'ga iapou oje'eg imũ etee futat nũ . Nuapoi 'ga mama'ea opou rakue . Najane 'jawe rũi 'ga . Oje'eg etee te 'ga jupe . 'Y upe 'ga 'jau : “ Ejepe'a ywy awi ” , 'jau 'ga 'y upe . A'eramũ futat ywy ojesaukaa 'ya ojepe'au jui .
60003018	Grace	Sã'ã Kristu 'ga . Nuapoi 'ga mama'e tywera . A'etea 'gã 'ga wereko tywet 'ga jukau . Nan tee futat 'ga rerowiare'ema 'gã pẽ nereko tyweretei . Jejui Kristu 'ga esage ma'ea . Naotywer are rũi 'ga manũi ikue . Nitywi futari mama'e tywera 'ga pype . Janetywer are te 'ga manũi janetywera mepyawamũ 'Uwarete 'ga upe ikue . Namanũu'jau'jawi 'ga . Majepei tee futat 'ga amanũmũ mama'e tywera apoaramũ jane katu'okawamũ . Amanũmũ 'ga janetywera mepyaupap . Esage ma'e 'ga amanũ itywet ma'eramũ jane ree . 'Uwarete 'ga pyri werowiaaramũ jane rerooawamũ te 'ga manũi . 'Ga rerowiare'ema 'gã 'ga jukau ikue . 'Ga manũ re 'ga remiayuwa 'gã amũ Jejui 'ga rerawau inuga ita kwara pype . A'ere Janeruwarete 'ga 'Agesage 'ga moferawi nũ .
61002021	Sin	Jarejuwarete 'ga ra'yra 'ga 'gã erowiaa futat numiamũ . A'ere 'gã poiri ete 'ga rerowiar awi . Jejui 'ga rerowiar enune 'gã wa'wyre'emamũ Jarejuwarete 'ga upe rakue . A'eramũ 'gã 'ga rerowiar awi opoir ire taetu wa'wyre'emareteramũ 'ga rerowiare'ema 'gã apyraapa 'ga upe . Ma'eramũ gatu nipo 'ã 'gã 'ga rerowiari rakue ?
53003006	Recommendation	'Awamũ je pẽ mu'ei iwewue ma'e 'gã nee . Jejui 'ga rerowiaara 'gã amũ iwewue futat . Noporowykyi futari 'gã . Nuapoi futari mama'ea oreje'eg imũ . A'eramũ je , Jarejararete 'ga je'eg imũ etee futat , 'jau pẽ nupe : Pe'je pejepojo'ogamũ iwewue ma'e 'gã nui , 'jau je pẽ nupe .
45005012	Sin	Janeypy ypy 'ga , Atãu 'ga ra'ne mama'e tywera apo ypyruga rakue . A'eramũ 'ga 'agamũ ae motywerukaa . Amanũmũ 'ga 'ã rakue . A'eramũ jane 'ga 'jawe futat mama'e tywera apou . A'eramũ jane najuejue etee jaremanũmũ jarejemiapofer are .
58011033	Faith	Jarejuwarete 'ga rerowiaa 'gã ajemogyau rakue . A'eramũ Janeruwarete 'ga 'gã poaa mama'e apou wemifutar imũ rakue . 'Gã ywy pojekau tekotee 'gã nuramũ Janeruwarete 'ga 'gã amũ poaa 'gã mujãnukaa 'gã ywy awi , 'gã apisau . Janeruwarete 'ga 'gã amũ mogou 'wyriaramũ . A'eramũ 'gã mama'e esage apoara 'gã nerekou esage . A'ere 'gã mama'e tywera apoara 'gã nereko tyweretei . A'eramũ Janeruwarete 'ga mama'e esage monou 'gã amũ nupe u'eawer imũ etee futat . Jarejuwarete 'ga 'gã erowiaa ajemogyau . A'eramũ 'ga 'gã amũ apisaukare'ema 'miara upe .
47004009	Faith	Kwaiwete agawewi nipo jane ree iporomutare'ema 'gã jane rerekou tyweaete . A'etea nipo Jejui 'ga ako jane pyri .
59004004	Sin	Ma'eramũ sipo pepoit Jarejuwarete 'ga rerowiar awi ? Omen awi opoit ma'e 'jawe pẽẽ . Nepekwaawi nipo “ ywy pewara mama'e are etee ea'at ma'eramũ ae rekoi Jarejuwarete 'ga ree iporomutare'emamũ ” 'ea ? 'Ga rerowiare'ema 'gã nemifutar imũ mama'e apoara 'gã nanẽ ajemogy Jarejuwarete 'ga ree iporomutare'emamũ nũ .
44016006	Description	'Gã mu'epaw ire 'gã awau ajepeja ywy pe nũ . Frigia ywy raapa awau . Garasi ywy pe nanẽ 'gã awau nũ , peuwara 'gã mu'jau nũ . Asia ywy pe te 'gã awau etee numiamũ . A'ere Janeruwarete 'ga 'Agesage je'egi 'gã nupe : — Kwe pe peo awi — 'jau 'ga 'Agesagea oje'ega 'gã nupe . A'eramũ 'gã awawe'em Asia ywy pe . Misia ywy pe etee 'gã awau .
45010006	Faith	“ Jera'yra 'ga rerowiaaramũ etee pẽnesage jee ” , 'jau Janeruwarete 'ga rakue . A'ere kasi amumeramũ : “ Awỹja sipo awau ojeupia ywag ipe Kristu 'ga reruawamũ ywy pe janee ? ” 'jau ne . 'Ut futat ako 'ga rakue .
66016002	Violence	A'erauwe majepeja 'ga awau eko'woka ywy are . A'erauwe mirurua opopoa 'yẽ'ẽ awi 'ut ma'efera rera rerekwara 'gã nee , ia'agawa muoryparera 'gã nee 'jau opopoa . Aipoa mirurua ayay te .
66005008	Description	Ka'arana 'ga ipyyg ire irũpãwẽ eae'yi ma'e 'gã awau wapyka wenupy'ãu 'ga rowase , 'ga muorypa . 'Wyria'ri 'gã , wĩti kwaturu 'gã nanẽ awau wapyka wenupy'ãu 'ga rowase nũ . Maraka apoawa 'gã erekou opo pe . Harpa 'jawa 'gã erekou opo pe . Y'a nanẽ 'gã erekou opo pe nũ . Aipo y'a ouru apopyrera . Aipoa y'a pype 'gã jany kasiga 'jawewara rerekou . Aipo jany kasiga 'jawewara Janeruwarete 'ga upe 'ga remiayuwa 'gã je'ega . Karupa'mĩ 'jawewara 'ga rowase wapyg ire 'gã amaraka'aga 'ga upe .
62005001	Faith	“ Jejui 'ga Janeruwarete 'ga remimurera futat ” 'e rerowiaara 'gã juejue Janeruwarete 'ga ra'yra . Jarejuwarete 'ga ree iporomutat ma'e 'gã nanẽ oporomutaramũ 'ga ra'yramũ ajuee nũ .
48005026	Recommendation	Sajerowiaraip kasi jarejee etee ne . Sajamamara'ne ekoete kasi jarejuee ne . Sajuerekoay kasi jarejuee ne .
54005001	Recommendation	'Awamũ je ene mu'ei Jejui 'ga rerowiaara 'gã mu'akwaaw are . 'Gã 'ã Jejui 'ga rerowiaar yaua . 'Awamũ etee ako 'gã Jejui 'ga rerowiari ai'i . A'eramũ ene 'gã mu'jau Jarejuwarete 'ga remifutar are . Sawa'e 'ga amũ mama'e tywera aporamũ kasi ereje'egay 'ga upe ne . Eporogyta esage etee ki 'ga upe , 'ga mu'jau ejuwa 'jawe futat . “ Mama'e tywera apoa nia'wyri Janeruwarete 'ga upe . Mama'e esagea etee eapo 'ga upe ” , ere esage etee ki 'ga upe , 'ga mu'jau Jarejuwarete 'ga remifutar are . Ipyau 'gã nipo mama'e tywera mũ apou . A'eramũ nanẽ ki eje'ega 'gã nupe ejewirera 'jawe futat , 'gã mu'jau ee nũ .
60002012	Recommendation	A'ere ki pejemogy esage Jarejuwarete 'ga rerowiare'ema 'gã pype . “ Mama'e tywera 'gã wapo ” , e'i futatee agawewi nipo 'gã pẽ nupe . A'etea ki pejemogy esage 'gã pype , mama'e esagea etee iapou pejejemogyau 'gã pype . A'eramũ 'gã pejemogy esage resaka . A'eramũ nipo 'gã 'jau : “ Na pa je ra'e . Ajemogy esage 'gã ” , 'jau nipo 'gã ojeupe . A'eramũ nipo 'gã anure Jarejuwarete 'ga muorypa pẽ nee . 'Ga rowase jarejatykaaw ipe nipo 'gã 'jau : “ Ene te 'ã eneresage . Ejerowiaara 'gã eremogy esage jepi ” , 'jau nipo pẽ nee i'me ma'efera 'gã Jarejuwarete 'ga upe .
50003006	Sin	Jejui 'ga rerowiare'emawe je tewau 'ga rerowiaara 'gã nerekou tyweaete ikue . “ Jarejuwarete 'ga remifutar imũ je 'gã nereko tyweri ” , 'jau futatee je tejeupe ikue . A'eramũ je aipo apou . Judeuramũ orojemiapoa tãmẽjẽ je iapou ikue . Moisesi 'ga remikwasiarer imũ tee je mama'e aapo . “ Nuapoi futari Paulo 'ga mama'e tywera ” , tejeupe 'gã 'e are amunipo 'ã je tejerowiaraipa tejee .
43004052	Description	Aipo 'ga 'eramũ ta'yriara 'ga oporonupa ee 'gã nupe : — Ma'ape kwara kwawamũ 'ga ajarueteramũ rai'i ki 'ei ? — 'jau 'ga 'gã nupe . — Aje kwara kwawamũ futat ai'i — 'jau 'gã 'ga upe .
43019031	Violence	A'ere'ere'i judeu 'gã 'wyria'ria awau oje'ega Piratu 'ga upe : — 'Ypeywar arewara 'gã netymakaga emopẽpenukat jefaruu 'gã nupe . Tamanũ 'gã kamẽsĩete wetymakaga mopenamũ 'jau — 'jau 'gã 'ga upe . — Kwara rese'emauwe 'gã netefera simut imojypa 'jau — 'jau 'gã awau 'ga upe . Ai'iwe sabado . Sabado morowykye'ema 'gã nupe . Aipoa morowykye'ema 'gã maraka apoawa nanẽ nũ . A'eramũ 'gã 'gã neumera mu'amukare'ema peu .
43019012	Description	Aipo renupa taetu Piratu 'ga Jejui 'ga wi opoir are afueweramũ . — Apoit je 'ga wi — 'jau 'ga 'gã nupe . A'ere 'gã 'i etee Piratu 'ga upe : — 'Ga wi epoir ire nipo naRoma ywy pewara 'gã 'wyriara 'ga jekoty'aawa rũi ereko — 'jau 'gã wafukaita 'ga upe . — “ Je futat 'wyriararetea ” , e'i te 'ã Jejui 'ga oree . A'eramũ 'ga akou jane'wyriara 'ga ree iporomutare'emamũ . A'eramũ nipo jane'wyriara 'ga , Sesa 'ga , amara'neramũ ene ree 'ga wi ene poiramũ — 'jau 'gã wafukaita 'ga upe .
43014001	Faith	Jejui 'ga 'jau wemimu'eramũ oree ikue : — Pẽ'arasig kasi ne . Pejepy'a'wyre'emamũ nanẽ pejejemogyau nũ . Jarejuwarete 'ga ree etee pejejemogypyyka pejejemogyau . Je ree nanẽ pejejemogypyyka pejejemogyau nũ .
50001028	Faith	Pekyje awi Jejui 'ga rerowiare'ema 'gã nui . Niporomutari nipo 'gã pẽ nee . A'ere kasi pekyje 'gã nui ne . Ojewi pekyje'emamũ nipo 'gã 'jau ajaupe : “ Nokyjei 'gã jane wi . Janeruwarete 'ga ree 'gã jemogypyygi ajemogyau . A'eramũ 'gã okyjawe'em ajemogyau . 'Gã nipo Janeruwarete 'ga omono ojepyri . Jane nipo Janeruwarete 'ga jane mojenosõu wowase ae majatykaaw ipe ” , 'jau nipo pẽ nesakara 'gã ajaupe . Janeruwarete 'ga pẽ poapoaa . Opãjẽa 'ga amut pẽ nupe , pẽ mogyjaukare'ema .
43015016	Grace	Napẽẽ nũi ako je pyyrũ pejepe ikue . Je te apyyrũ pẽẽ kwe pe imonopyramũ mama'e esage apoukaawamũ Jarejuwarete 'ga remifutar imũ . Aipoa pẽnemiapoa nateepawa'uweri futari . Nanuaramũ Jeruwarete 'ga mama'e muri futari pẽ nupe jeje'eg imũ ojeupe mama'e renũi re .
58011004	Faith	Apeu 'ga nanẽ 'ã rakue nũ , Jarejuwarete 'ga rerowiaa rakue . A'eramũ 'ã Janeruwarete 'ga aku'iramũ ojeupe Apeu 'ga remimurer are rakue . A'ere Apeu 'ga reki'yra 'ga , Kaĩ 'ga nuerowiari Jarejuwarete 'ga . A'eramũ Janeruwarete 'ga aku'ie'emamũ ojeupe Kaĩ 'ga remimurer are . Ojee Apeu 'ga jemogypyygamũ Janeruwarete 'ga 'jau ojeupe : “ Apeu 'ga pa je rerowiat ra'e . A'eramũ 'ga wesageramũ jee ” , 'jau 'ga ojeupe . Ymã agawewi 'ã Apeu 'ga manũi rakue . A'etea jane 'ã 'ga rekwawera sikwaap . Apeu 'ga werowiat Jarejuwarete 'ga rakue . A'eramũ ki jane 'ga 'jawerimũ etee futat jarejemogyau .
46004001	Recommendation	Kristu 'ga upe oporowyky ma'eramũ ore jemogyi . “ Pekwap 'gã mueapyou Jarejuwarete 'ga je'eg are ” , 'jau Kristu 'ga oree ikue . “ Ymã 'ã pẽypy 'gã naeapyoi ee rakue . A'ere je 'awamũ pẽ mueapyoi ee . A'eramũ pẽẽ 'awamũ 'gã mu'jau ee , 'gã mueapyou ee ” , 'jau Kristu 'ga oree ikue .
66006013	Description	Jaytataa ototoka ywyu 'ua . Sã'ã y'wa kyra ywyruu ruramũ itotoga o'yw awi . Nan ototoka 'ua .
46010014	Recommendation	Pemuoryp kasi maira'me a'agawa pejejemogyau ne . Pẽẽ 'ã jejekoty'aawa . A'eramũ je aipo 'jau pẽ nupe .
45012021	Recommendation	Pejejereko tywearera 'gã motesirũgatue'em , pejejepyke'ema . Pejejeupe 'gã mama'e tywera aporamũ mama'e esagea etee iapou 'gã nupe . A'eramũ 'gã ota'waramũ pẽ nupe .
55002014	Recommendation	Aipoa ki jeremimome'ufera emome'u ejemiayuwa 'gã nupe . Jarejuwarete 'ga je'eg imũ je 'i ene upe : “ Pejamue kasi 'ga je'ega mome'u are ne ” , ere ki 'gã nupe , a'e je ene upe . Ee pejamue re nipo pejomomoirukat amũ Jejui 'ga rerowiar awi .
59004008	Recommendation	Ojee te pẽnea'aramũ Janeruwarete 'ga jekwaawukari pẽ nupe . Pejetywer awi pepoit . Pejemogy esage 'ga upe . “ Je Jarejuwarete 'ga je'ega aenup ” , 'jau nipo pẽẽ mũ pejejea'aramũ . A'ere nipo pẽẽ aipo 'e re mama'e tywera apou 'ga remifutare'em imũ nũ . A'eramũ 'ga je'ega renupare'ema 'gã 'jawe te pejemogy ne . Au'je nanuara apo re . 'Ga remifutar imũ a'jea futat pẽẽ iapoa te esage 'ga upe .
59002009	Sin	Ikaraemã kwai ma'e 'gã nee etee pẽporomutara sipo esage Janeruwarete 'ga upe ? Naani . Aipoa nia'wyri 'ga upe . Na'ga je'eg imũ rũi aipoa peapo pejejemogyau 'ga upe .
52004007	Grace	Janeruwarete 'gã jane mũ'ẽ werowiare'ema 'gã nui mama'e tywera apoukare'ema janee , jane mogyau esage wowase .
45001018	Sin	Janeruwarete 'ga amara'neramũ mama'e tywera apoara 'gã nee , werowiare'ema 'gã nee . A'eramũ 'ga 'gã nerekou tyweaete 'gã tywer are . Mama'e tywera apo are etee 'gã wea'aramũ . Ku'jywa 'ga ree jẽmĩ wea'are'emamũ . A'eramũ 'gã Janeruwarete 'ga kwaape'ema . 'Ga ree wea'ar ire amunipo 'ã 'gã 'ga kwaawi . Mama'e tywera etee 'gã iapou . A'eramũ 'gã Janeruwarete 'ga kwaawukare'ema ajaupe .
62004007	Faith	Kunumĩmet , kũjãmet 'jau . Janeruwarete 'ga a'jea futat iporomutat jane ree . A'eramũ 'ga oje'jawe futat jane moporomutarukaa jarejuee . Jarejuee iporomutat ma'eramũ jane Jarejuwarete 'ga ra'yramũ futat . 'Ga kwaapa nanẽ nũ jane .
62002009	Sin	'Gã amũ nipo 'jau , “ je 'ara renyfuga pypewara futat ” , 'jau nipo 'gã . A'e reewi nipo 'gã niporomutari opytuna 'gã nee . A'eramũ jane aipo 'gã kwaapa . Aipo 'gã ypytunaiwa pypewara futat . Poromũ o'meramũ .
60004014	Grace	Pẽẽ 'ã Kristu 'ga remiayuwa . Janeruwarete 'ga 'Agesagea 'ã pẽ nerekou . 'Ga 'Agesagea esage ete ma'ea . Poromũ pẽ nerekou . A'eramũ nipo 'gã amũ pẽ kurapa 'ga ree . 'Ga 'Agesagea pẽ nerekoe'em ire amunipo 'ã 'gã nepẽ kurawa'uweri . A'ere 'ã 'ga 'Agesagea pẽ nerekoi . A'eramũ 'gã pẽ kurapa . A'ere ki pẽku'i etee pejekurawamũ .
44021019	Grace	A'ere aruapeje'eg ire Paulo 'ga oporogytau 'gã nupe , wekwawera mome'wau 'gã nupe : — Kwe pe ako ore oi judeue'ema 'gã nupe Jejui 'ga mome'wau ikue . A'eramũ kwaiwete 'gã ajemogyau Jejui 'ga rerowiaa ai'i — 'jau Paulo 'ga imome'wau 'gã nupe . Wekwawera mome'waupap 'gã nupe .
43008046	Sin	Awỹja te jeremiapo a'wyre'ema wesak ? Nitywi futari 'ga amũ . Naapoi futari je mama'e tywera . Mama'e a'jea etee te je amome'u . Ma'eramũ sipo pẽẽ je rerowiare'ema ? — 'jau Jejui 'ga 'gã nupe .
58010017	Grace	A'jea futat 'ga 'i : “ Najerea'aru'jawi futari nipo je 'gã tywer are ” , 'jau Janeruwarete 'ga ikwasiarukaa Jeremi 'ga upe rakue .
46001005	Grace	Kristu 'ga ree ako pejemujat ikue . A'eramũ Janeruwarete 'ga mama'e esage apou pẽ nupe kwaiwete . 'Awamũ te 'ã 'ga futat jekwaawukari pẽ nupe . 'Ga futat 'ã pẽ katu'ok rai'i . 'Ga futat 'ã pẽ mueapyoukaa oje'eg are . 'Agamũ 'ga futat 'ã ojemome'waukaa pẽ nupe .
45015030	Recommendation	Jejui Kristu 'ga janejararetea . 'Ga ree jane jemogypyygi jarejemogyau . Janeruwarete 'ga 'Agesagea jarejafutarukaa janee . A'eramũ ki pejeje'ega monou Jarejuwarete 'ga upe je ree , je poaawamũ .
43007020	Violence	— Kuu . Mama'eukwaawa aipo ene mu'eukat . Awỹja sipo a'eramũ ifuewet ene ree ? — 'jau ajatyka ma'e 'gã 'ga upe .
45003025	Grace	Janeruwarete 'ga Jejui 'ga mua ojeupe janetywera mepyawamũ rakue . 'Ypeywar are amanũaw ipe 'ga janetywera mepyau 'Uwarete 'ga upe rakue . Jejui 'ga jane erowiaramũ Janeruwarete 'ga janetywera moia jane wi . Jejui 'ga upe aetywera mepyukaawer are Janeruwarete 'ga wesage resaukaa janee . Ymã te Jejui 'ga manũe'emauwe Ku'jywa 'ga wea'are'emamũ aetywer are rakue . Wuagamũ 'ga janeypy 'gã tywera upe rakue . “ Anure nipo Jejui 'ga manũi 'gã tywera mepyau ” , 'jau 'ga ojeupe rakue . A'eramũ 'ga wea'are'emamũ 'gã tywer are .
43018018	Description	Iro'ysagay 'gã nupe . A'eramũ mainana 'wyriara remiayuwa 'gã , Jarejuwarete 'ga mogytaawa raarana 'gã netee 'upa ojepe'jau tata are . A'eramũ Pedro 'ga ojepe'jau u'ama 'gã pyri .
49006011	Recommendation	
43013037	Faith	— Ma'eramũ je tewawe'em ene rupi ki 'ei ? Ene reewe futat je manũi tewau kũi — 'jau Pedro 'ga 'ga upe .
50004007	Faith	Aipo apo re 'ga pẽ mopy'a'wyre'ema mama'e are . Mama'e are jarejea'aramũ jarepy'a'wyramũ ee . A'ere ojeupe mama'e are jane je'egamũ 'ga jane mopy'ata'wai . Jejui Kristu 'ga ree ako pejemujat ikue . A'eramũ 'ga jane mopy'ata'wau mama'e are . 'Ga rerowiaare'ema 'gã naeapyoi aipo are . “ Maran tete 'gã nipy'a'wyri mama'e are ? ” 'jau nipo 'gã ojeupe jane resag ire .
59003009	Faith	Majepei tee agawewi futat 'ã janekũa . Ipyu etee futat 'ã jareporogytau esage Jarejuwarete 'ga upe . A'ere 'ã jane anurenure'i ipyu futat jarepytuna 'gã ago'wau nũ 'jau . Janeruwarete 'ga 'ã jane apo oje'jawe futat rakue . Ma'eramũ sipo ajee jane juago'oi ? 'ga 'jawewaramũ jane juago'oi ?
46005010	Sin	Aipo are je ka'arana kwasiaa imonou pẽ nupe . NaJejui 'ga rerowiare'ema 'gã nee rũi je imonoi ikue . “ 'Ga rerowiaara ore ” , 'jar ekoeteara 'gã nee te je ikwasiari imonou ai'i . Jejui 'ga rerowiare'ema 'gã 'ã mama'e tywera etee futat wapo . Ajuemireko are 'ã 'gã nekoi . Ojomen are 'ã kũjãmera 'gã nekoi . Okaraemã me'yi are etee 'ã 'gã nea'aramũ . Amunarũmũ 'gã 'ã mama'e are . Maira'me a'agawa etee 'gã 'ã amuoryp . Mĩmera etee 'ã Jejui 'ga rerowiare'ema 'gã mama'e tywera wapo . A'eramũ amunipo 'ã pẽẽ 'gã nui pejejepe'a re ywy awi we futat pejejepe'au .
44026009	Sin	— Ymã te je nanẽ futat Jejui 'ga rerowiaara 'gã nereko tyweretei ikue . “ Esage sipo a'ea Janeruwarete 'ga upe pa ” , 'jau je ikue . A'ere aipoa nia'wyri 'ga upe rakue .
61002014	Sin	Kũjã resakaipe'ema . Kũjã ẽẽ mũ resakawe owy'aa tãmẽjẽ ẽẽ ree . “ Tako ẽẽ ree 'jau kwy ” , 'jau 'gã ojeupe . Wojere'emamũ 'gã mama'e tywera apo awi . I'akwaawe'ema 'gã 'gã imoryteeu . A'eramũ 'gã ojemotywea Jarejuwarete 'ga upe . Oka'aranũũ kwai are etee 'gã wea'aramũ ajemogyau . A'eramũ nipo anure Janeruwarete 'ga 'gã nerekou tyweaete 'gã monou mama'eukwaawa rapyaw ipe .
43010012	Description	— Tekotee 'gã omepyramũ etee omaenuna ajueymaw are . A'ere na'gã neymawa rũi karupa'mĩa . A'eramũ 'gã 'miara mara'nea jupe turamũ ujãna etee awau jui , karupa'mĩ rejaa jupe . Najemuaẽmi 'gã ee . Na'gã ma'e arũi . A'eramũ 'gã ia'gwawe'em . A'eramũ 'miara 'ua karupa'mĩa mũ pyyka , ipytuna mokwasi'wasi'wau ajaui — 'jau Jejui 'ga 'gã nupe .
59001019	Recommendation	Kunumĩmet , kũjãmet . Peapyaka ki je ree . Pejejeupe 'gã amũ porogytaramũ ki peenuw etee ra'ne 'gã pejejupa . Kamẽsĩete kasi 'ga peje'egawar ine . Pejemara'ne'emamũ kamẽsĩete 'gã nee ne .
46009014	Recommendation	Nan tee futat Janejararete 'ga 'i rakue : “ Pemepy ki jeje'ega mome'wara 'gã . A'eramũ ki pẽẽ 'gã mama'e mua 'gã nupe ” , 'jau 'ga 'ã rakue .
43012046	Grace	— 'Awa ywy pe ako je ruri pẽ mueapyoawamũ ai'i . A'eramũ je rerowiaara 'gã weapyoramũ je ree ajemogyau . Naypytunimũ wata ma'e 'jawe rũi 'gã . Ypytunimũ wata ma'e 'gã mama'e tywera nuesagi wape awi . A'ere je rerowiaara 'gã nanarũi . 'Arimũ wata ma'e 'jawe te 'gã . Je 'ã mama'ea aesaukat 'gã nupe . Mama'e are 'gã mueapyou — 'jau Jejui 'ga oree .
43005014	Description	A'ere Jejui 'ga iteu ma'efera 'ga resaka nũ , Jarejuwarete 'ga mogytaaw ipe nũ . — Erejekatu'ok futat 'awamũ . Au'je ki mama'e tywera apo re — 'jau 'ga 'ga upe . — Kasi mama'e tywera jeapoi enee ne , kwaiwete enee ne — 'jau 'ga 'ga upe .
46016014	Recommendation	Pejepota'wa esageramũ pejejuee pejeporowykyau esage nanẽ Jejui 'ga upe nũ .
43014015	Recommendation	— Je ree pejeporomutar ire nipo pẽẽ jeje'ega renupa .
58012025	Recommendation	A'eramũ ki pẽẽ Jarejuwarete 'ga je'ega renupa . Iapyae'ema 'jawe kasi pejemogy ne . Ymã Moisesi 'ga Jarejuwarete 'ga je'ega mome'ui agawewi janeypy 'gã nupe rakue . A'etea 'gã 'ga je'ega renupare'ema 'jawe etee ajemogy rakue . A'eramũ Janeruwarete 'ga 'gã nerekou tyweaete oje'ega renuwe'emamũ rakue . 'Awamũ 'ã Janeruwarete 'ga oje'ega mua ywag awi janee nũ . A'eramũ nipo 'ga oje'ega jane enuwe'emamũ jane rerekou tyweaete ymãwarera 'gã apyraapa .
48004008	Sin	Ymã te 'ã nepekwaawi Jarejuwarete 'ga rakue . 'Ga kwaape'ema 'ã pẽẽ maira'mea etee ipojeupa rakue , pejejejorywamũ ee rakue .
44003026	Grace	— Ma'eramũ 'ã Ku'jywa 'ga 'awamũ ojeupe mama'e apoara 'ga muri pẽ nupe ra'ne , wa'yra 'ga muri pẽ nupe ra'ne — 'jau Pedro 'ga 'gã nupe . — Mama'e esagea 'ga wapo pẽ nupe , mama'e tywer awi pẽ momoirukaawamũ — 'jau Pedro 'ga imome'wau 'gã nupe .
44010039	Violence	Aipoa ajee je 'ã amome'u pẽ nupe . Je 'ã 'ga resakarera — 'jau Pedro 'ga 'gã nupe . — 'Ga poromoferapawera nanẽ je 'ã esaka nũ . Israeu juapyreramũ oreywy pe 'ga iapou futat . Jerusareg ipe nanẽ 'ga ojero'wu ma'e 'gã katu'ogi kwaiwete nũ . A'ere ako 'gã 'ga monoi imu'ama 'ypeywar are 'ga jukau ikue — 'jau Pedro 'ga imome'wau 'gã nupe , Jejui 'ga rekwawera mome'wau 'gã nupe .
46001010	Recommendation	Pẽẽ 'ã Jejui 'ga rerowiaa je 'jawerimũ etee futat pejejemogyau jee . A'eramũ pẽẽ pejejemogyau jerewirera 'jawe jee . Kũjãmeramũ pẽẽ pejejemogyau jerenyra 'jawe jee . Janejararete 'ga je mogo opoirũnamũ ikue . A'eramũ je 'ga je'eg imũ 'jau pẽ nupe : “ Majepei 'yweteewara 'jawe pejemogy . 'Awamũ pejamue awi mama'e are . Mama'e are pejejea'aramũ pejeju'jawe etee futat ” , 'jau je pẽ nupe .
51001021	Sin	Ymã 'ã pẽẽ nanẽ nepẽa'wyri Jarejuwarete 'ga upe rakue . Mama'e tywera etee futat 'ã pẽẽ iapou pejejemogyau ra'e jepi . Mama'e tywera etee futat pẽnea'awa pejemogyramũ ra'e jepi . A'eramũ pẽẽ 'ga ree iporomutare'emamũ te futat pejejemogyau rakue .
55002022	Recommendation	Nakunumĩũũ 'gã amũ 'jawe rũi 'ã ereko , ki Timoteo . Ereapo kasi 'gã nemifutara ne . Mama'e tywera etee 'gã 'ã wapo ajemogyau . A'ere kasi ene nanarũi ne . Eko esage ki Jarejuwarete 'ga upe . Jejui Kristu 'ga erowiat ekou . Tekotee 'gã nee ejejukau esage ekou . Eta'waramũ ekou 'gã nupe . Iywyter esage ma'e 'gã nipo e'i ajemogyau : “ Je poar ape nanuara apou ” , 'jau nipo 'gã Jarejuwarete 'ga upe jepi . A'eramũ ene nanẽ nanuara apou 'gã 'jawe .
51003001	Faith	Jejui Kristu 'ga manũ re Janeruwarete 'ga 'ga moferapa 'ga mogou nũ . Kristu 'ga ree pejejemujar ire Janeruwarete 'ga pẽ mogyau oferap ma'e 'ga 'jawe . 'Ga moferaw ire Janeruwarete 'ga Kristu 'ga rerawau imỹina ojepyri mama'e jarareteramũ 'ga mogou 'wyriaramũ . A'eramũ ki pẽẽ pejejea'aramũ pejejemogyau Jejui Kristu 'ga muorypawa mama'e are etee futat . Pejejea mỹinu'jape'ema futat 'ga muorypawe'ema mama'e are .
66008007	Violence	A'eramũ tenunewara 'ga oma'e pyau . Ipy ypyrauwe ama'na 'ua u'aa tataa reewe . Wy reewe 'jau 'ua u'aa ywy are . A'eramũ ywy ape awau ukaita myterajeu'iu etee . 'Yp , juop , woryworywamũ . Mĩmera futat ukaitapap .
66011017	Faith	“ Ene 'ã pãjẽretea , Kiapi'ni . Ene 'ã Okoeteete ma'ea . Nitywi 'ga amũ ene 'jawe . 'Awamũ 'ã ene 'wyriarareteramũ e'ỹja ypyruga oree . A'eramũ ore ene muorypa ee .
43004010	Grace	A'eramũ Jejui 'ga 'jau ẽẽ upe nũ : — “ 'Ya emut ara jee ” , a'e ako je enee ko . A'ere 'ã naje kwaawi te ape . Jarejuwarete 'ga remimurama nanẽ nerekwaawi nũ — 'jau 'ga ẽẽ upe . — Je kwaaw ire amunipo 'ã “ 'Ya emut ara jee ” , ere jee ra'e . 'Ya tejeupe ene enũi re amunipo je 'ã 'y monoi enee ra'e — 'jau 'ga ẽẽ upe 'ũina . — Je remimonoa amunipo 'ã ene mogou nakwaparimũ warãu rũi — 'jau 'ga ẽẽ upe .
51003004	Grace	A'ere nipo 'gã anure 'gã neapyoramũ ee . Kristu 'ga ruramũ nipo Janeruwarete 'ga jane mua 'ga rupi . Kristu 'ga jane mogyau nakwaparimũ etee warãu rũi . Oje'jawe futat nipo 'ga jane mogyau . A'eramũ jane 'ga ruaw esage renyfuga rupi nipo jarejua 'ga rupi jarejypa .
43020031	Faith	A'ere je mama'e mũ mome'ui ikwasiaa ka'aran are inuga pẽ nupe , “ Jejui 'ga Jarejuwarete 'ga remimurera 'ga futat ” 'e rerowiarukaawamũ pẽ nupe . “ Jejui 'ga Jarejuwarete 'ga ra'yraretea futat ” 'ea nanẽ je erowiarukaa pẽ nupe nũ . Werowiar ire 'ga pẽ mogyi ojepyri nakwaparimũ ete rũi futat .
62004006	Faith	Jane 'ã Jarejuwarete 'ga remiayuwa futat . A'eramũ 'ga kwaapara 'gã wapyakau janeje'eg are . A'ere 'ã 'ga remiayuwe'ema 'gã nuapyakai janeje'eg are . A'eramũ jane 'gã kwaapa . Janeje'ega renupara 'gã Jarejuwarete 'ga 'Agesagea wereko . 'Ga 'Agesagea jane mu'jau mama'e a'je are tee . A'eramũ 'ga 'Agesage rerekwara 'gã wapyakau janeje'eg are . A'ere i'me ma'e rerowiaara 'gã mama'eukwaawa 'wyriara remiayuwa futat . A'eramũ 'gã wapyakawe'em janeje'eg are .
65001012	Description	Pejejomajatykau pejejomojemi'waa pejejuee pejeporomutara resaukaawamũ . A'ere nipo 'gã amũ poyjeteeteramũ 'ũina ojetee ojemi'waa mama'e 'waupap ajaui . Weawyrywamũ nanẽ nipo 'gã amũ ajemogyau nũ . Ojemote'aa ae nanuaramũ ajemogyau ojopype . Amana rowoky'a tee 'jawe 'gã . Sã'ã amana rowoky'a tee resakawe ae “ Kwe amana ruri janee ” , 'jau 'ã jane . A'ere 'ã nokyri . Nan tee futat moromu'jar a'wyre'ema 'gã jemogyi pẽ pype . Moromu'jara futat 'gã numiamũ . A'ere 'gã mama'e a'je are nepẽ mu'ei . Sã'ã y'wa 'ywa 'ae'ema iypiwera 'jawe i'ae'ema . A'eramũ 'ã ijaramũ etyka , apo mososoka ywy awi . A'eramũ taetu 'ã u'ae'emamũ . Oypiwamũ taetu . Nan pẽ mu'jar a'wyre'ema 'gã nuapoi mama'e esagea .
44005015	Description	A'eramũ Jejui 'ga remimonofera 'gã nemikatu'ogera resakarera 'gã ojero'wu ma'e 'gã nerua imajatykau . 'Gã nerua inuga pe yse pe pinosiga pype . A'eramũ Pedro 'ga kwawamũ 'ga 'aga okwapa ojero'wu ma'e 'gã 'arimũ . Janeruwarete 'ga 'Agesagea Pedro 'ga rerekou . A'eramũ 'gã 'arimũ Pedro 'ga 'aga kwawamũ Janeruwarete 'ga ojero'wu ma'e 'gã katu'oka .
49006016	Faith	
51003023	Recommendation	Pejeporowykyau esage futat pejejemogyau . Napejejerekwara 'ga upe etee rũi peporowyky . Nanuaramũ Jarejararete 'ga upe nanẽ futat peporowyky . Ma'eramũ 'ã je 'i pẽ nupe : Peporowyky esage ki , je 'i pẽ nupe .
58012016	Recommendation	Pejopoar iki mama'e tywera apoe'em are . Kũima'e 'ga nipo akou kũjã mũ ree . A'eramũ ki pẽẽ 'ga mu'akwaapa ee . Kũjã ẽẽ mũ nipo akou omene'em are . A'eramũ pẽẽ ẽẽ mu'akwaapa ee . Mama'e tywera kasi peapoukat pejejaupe ne . Esau 'ga 'jawerimũ nanẽ kasi pejemogy ne . U'ar ypy ma'e 'ga poromũ rakue . A'eramũ 'ga 'uwa 'ga manũ re akouramet 'uwa 'ga rekwawer ipe rakue . A'ere 'ga kumana pyu 'ga jemojopy'rui wewirera 'ga upe . A'eramũ 'ga rewirera 'ga akou u'ar ypy ma'e 'jawe 'ga py'rau rakue . Jarejuwarete 'ga Esau 'ga ipojeupe'ema rakue . Ojeupe Jarejuwarete 'ga remimuramer are 'ga ojemogypyyke'ema . A'eramũ 'ga ojemojopy'rau kumana are .
43018040	Sin	— Naani — 'jau 'gã wafukaita . — Naani . Na'ga rũi emuẽm oree . Parapasi 'ga te emuẽm oree — 'jau 'gã wafukaita 'ga upe . Aipo Parapasi 'ga oporojuka ma'ea futat .
55003004	Sin	Opytuna 'gã miamũ futat 'gã omono ijukaukaa tekotee 'gã nupe . Aipo 'gã mama'e tywera etee wapo . “ Je jeresagesage ” , e'i nipo 'gã numiamũ . A'ere 'gã nia'wyri ajemogyau . Aipo 'gã ojerowiaraip ojee etee . NaJarejuwarete 'ga muorypawãu rũi 'gã iapoi . Ojemuorypawamũ etee te 'gã iapoi ajemogyau .
50002009	Grace	A'eramũ 'ga Ruwarete 'ga 'ga moferapa etee rakue nũ . A'eramũ 'ga 'ga monou , 'ga mojeupirukaa ywag ipe ojepyri rakue nũ . A'eramũ 'ga 'ga mogou 'wyriarareteramũ janee . Ipojeuwipyramũ 'ga mogou najuejue etee 'gã apyraapa .
61001016	Description	Natekotee 'gã 'me are rũi ako ore pẽ mu'ei ai'i . Jejui Kristu 'ga rur are te ako ore pẽ mu'ei ai'i . “ Anure nipo Janejararete 'ga , Jejui Kristu 'ga ruri ojewya nũ ” , 'jau ako ore pẽ nupe , pẽ mu'jau 'ga ree ai'i . “ 'Ua nipo 'ga opãjẽ resaukaa janee ” , 'jau ore pẽ nupe , pẽ mueapyou 'ga rur are . Namorogyta teea rũi ore oromome'u pẽ nupe . Aruesak te ako ore orojeau 'ga resagea ikue . A'eramũ ore ikwaapa .
61003016	Sin	Kwe pewara 'gã nupe ikwasiaa Paulo 'ga 'gã mueapyou katu Kristu 'ga rur are . A'ere 'ga namueapyo katui 'gã ajepeja wemikwasiarer are . Mama'eay are nanẽ 'ga ka'arana kwasiari nũ . Aipo 'ga remikwasiarer are jane jarejeapyoa'ne'emamũ . A'eramũ i'akwaawe'ema 'gã amũ ajamu'jau tywet Paulo 'ga remikwasiarer are . Jejui 'ga rerowiaa'ri 'gã nanẽ ajamu'jau tywet ee . Jarejuwarete 'ga je'ega mome'wara 'gã nemikwasiarer are nanẽ 'gã ajamu'jau tywet nũ . A'eramũ 'gã ojereko tywerukaa 'ga upe , ojemonoukaa mama'eukwaawa rapyaw ipe 'ga upe .
44014014	Description	A'e resakawe Paulo 'ga 'jau Panape 'ga upe : — Kuu . Maran te 'gã “ kwataua sijuka 'gã nupe ” , 'gã 'i janee 'wei ? — 'jau Paulo 'ga Panape 'ga upe . — Jarejuwarete 'ga upe etee te 'ã ae kwatau jukai iapyau rakue . Jane upe niapyawarũi — 'jau Paulo 'ga Panape 'ga upe . A'erauwe 'gã awau ujãna wafukaita 'gã nupe .
45015008	Faith	Ymã Janeruwarete 'ga 'jau judeu ypy 'gã nupe rakue : “ Anure nipo je tejemipyyrũmera 'ga muri pẽ nupe pẽ katu'okawamũ ” , 'jau 'ga 'gã nupe rakue . A'eferupi te futat aje 'ã 'ga wa'yra 'ga muri 'gã nupe . “ U'eawer imũ etee futat Janeruwarete 'ga mama'e apoi ” , 'jau jane jarejeapyoramũ ee .
59001026	Sin	Amumera 'gã ojemoryteeu ojee ajemogyau . Ajuago'wau ekoete , ojoje'ẽwu'jaga ajaupe . Ojoje'ẽwu'jag ire 'gã 'jau , “ Je Jarejuwarete 'ga rerowiaara . Je Jarejuwarete 'ga muorypara ” , 'jau futatee 'gã ajemogyau . Aipo e'i nipo 'gã numiamũ . Ojeupi tee futat 'gã jemoryteei . Nanarũi jane Jarejuwarete 'ga muorywi .
43015020	Recommendation	— Je'eawer are ki pẽnea'at , “ I'wyriat ma'e 'gã o'wyriara nuapyraawa'uweri ” 'e are . A'eramũ 'gã je rereko tywer ire pẽẽ nanẽ pẽ nerekou tyweaete futat nũ . Jeje'eg are wapyaka re ki 'gã peje'eg are nanẽ tuapyaka nũ .
43008031	Faith	A'eramũ Jejui 'ga 'jau werowiaara 'gã nupe : — Jeje'ega rerowiar ire pẽẽ jeremiayuwa futat .
44007011	Description	— A'ere anure Egitu ywy pewara 'gã ty'ara rerajemogyi . Nitywi mama'ea 'gã nupe . A'eramũ ty'ara 'gã mu'arasiga 'gã mogyau . A'eramũ Jose 'ga juowuurana monou 'gã nupe , 'gã nemi'uramamũ . A'ere naEgitu ywy pewara etee rũi ty'ara rerekoi rakue . Kanaã pewara 'gã nanẽ nitywi mama'e pyu rakue , janeypy 'gã futat rakue .
63001004	Faith	Ymã te 'ã Janeruwarete 'ga 'i janee rakue : “ Jeje'ega morogyta a'jea futat . A'eramũ ki pẽẽ enuparamũ enupa katu . Je'eawer imũ etee mama'e apou pejejemogyau ” , 'jau 'ga rakue . Ma'eramũ 'ã enera'yra 'gã amũ Jarejuwarete 'ga je'ega renuwi ajemogyau . Morogyta a'jeu etee 'gã mama'e apoi ajemogyau 'e renupa teku'iramũ .
54005008	Faith	Jarepytuna 'gã mama'e tywe'emamũ jarejejukau 'gã nee . 'Gã nee jane jejukae'emamũ ia'wyre'emamũ futat jane rekoi Jarejuwarete 'ga upe Jejui 'ga rerowiar awi opoit ma'e 'jawe . 'Ga rerowiare'ema 'gã miamũ opytuna 'gã nee ojejuka . Jane taetu 'ga rerowiaaramũ jarepytuna 'gã nee jarejejukae'em ire 'ga rerowiare'ema 'gã tywera siapyraaw ine .
58010022	Faith	A'eramũ ki jane Jarejuwarete 'ga muorypa a'jea futat . Kristu 'ga ree jarejemogypyyka jarejemogyau . A'eramũ jane Jarejuwarete 'ga muorypa a'jea futat . Kristu 'ga 'ã janetywera amoit jane wi werowiaramũ . A'eramũ jane jarejekwawe'em 'ga upe . Jarejewi 'ga jaretywera moir ire jane jarejepymĩãukaa 'y pe 'gã amũ nupe . Sã'ã mama'ea opirei re esagea . Iky'ae'ema futat . Nan tee futat jane . Jarejewi janetywera moir ire jane jarejesageramũ 'ga upe .
48001023	Description	Jerera etee 'gã enupa . “ Jane rereko tywearera 'ga oo Jejui 'ga mome'wau 'gã nupe , 'ga rerowiarukaa 'gã nupe ” 'e renupa . “ Ymã ako 'ga Jejui 'ga rerowiaaramũ jane apisi are etee 'ga fueweramũ rakue ” 'ea 'gã ikwaapa futat . “ A'ere 'gã 'awamũ 'ga rerowiari jane 'jawe ” 'ea nanẽ 'gã enuwu'jau'japa futat .
44027034	Recommendation	
66002003	Faith	Mama'eay upe 'ã pẽnuag je ree . Nepepoiri 'ã jeporowyky awi rai'i — 'jau 'ga ikwasiarukaa jee .
56002002	Recommendation	Ene 'ã 'gã nupe oje'eg ma'eramũ . 'Gã 'ã Jejui 'ga rerowiaar yaua . 'Awamue te 'ã 'gã Jejui 'ga rerowiari rai'i . Nokwaawi we 'ã 'gã Jarejuwarete 'ga je'ega . A'eramũ ene 'gã mu'jau Jarejuwarete 'ga remifutar are . Sawa'efera 'gã we futar iki emu'akwaap aipo are . “ Kawĩajaiwa kasi pe'u ne ” , ere ki 'gã nupe . “ Pejemuarũ ki pejewau pejeporogytau 'gã nupe . Nakunumĩ arũi pẽẽ . Sawa'ea pẽẽ . A'eramũ pẽẽ pejejemuawapia futat pejeporogytau 'gã nupe ” , 'jau ki ene 'gã nupe . “ Pejemu'akwaaw iki pejejemogyau mama'e tywera apo awi . Perowiar iki Jejui 'ga ” , ere ki 'gã nupe . “ Pejejuka esage ki pejejemogyau Jejui 'ga rerowiaara 'gã nee ” , ere ki sawa'efera 'gã nupe . “ Mama'e tywera pejejeupe ijesaukaramũ kasi pepoit Jejui 'ga rerowiar awi ne ” , ere ki sawa'efera 'gã nupe .
44017030	Recommendation	Ymã te 'ã Janeruwarete 'ga ae resagi ete mama'e tywera aporamũ rakue . “ Too . Nia'wyruui 'gã . A'ere 'gã je kwaawe'ema te 'gã nerekoi . A'eramũ je 'gã momape'ema ra'ne ” , 'jau 'ga ojeupe 'ũina rakue . Ymã te aipoa rakue — 'jau Paulo 'ga imome'wau 'gã nupe u'ama . — A'ere 'ga 'awamũ 'ga je'egi janee : Pepoit pejetywer awi , 'jau 'ga 'ã janee . Najuejue etee futat pejepoia pejetywer awi , 'jau 'ga 'ã janee — 'jau Paulo 'ga imome'wau 'gã nupe .
43019025	Description	A'e pype Jejui 'ga y ẽẽ u'ama wa'yra 'ga pyri , 'ypeywar are 'ga 'amamũ . 'Ga y'yra ẽẽ , Mari Matarena ẽẽ , Kriopasi 'ga remireko ẽẽ . Ẽẽ rera Mari nanẽ nũ . Mĩmera 'gã u'ama 'ga pyri katu katu .
66019013	Description	'Ga piara ojemuakỹma 'ga ry pype . “ Jarejuwarete 'ga kwaawukaara 'ga ” , 'jau 'gã 'ga upe .
46008009	Recommendation	Pẽẽ mũ te nipo ajee pẽneatee ete jui rakue . A'eramũ nipo pẽẽ maira'me a'agawa upe imonopyrera 'ua wesageramũ futat pẽ nupe . A'ere nipo Jejui 'ga rerowiar yau 'gã nupe i'ua nia'wyri futari . Naeateei we 'gã jui . A'eramũ pẽẽ pejejea'aramũ 'gã nee . Mĩmera mama'ea 'wawe'em 'ga rerowiar yau 'gã nowase . Kasi a'e pe pemuea'arukat etee 'gã maira'me a'agaw are ne .
44013034	Grace	— A'ere Janeruwarete 'ga oje'ega wa'yra 'ga feraw are rakue nũ . “ Amoferaw etee nipo je ene nũ eneme'emamũ futat nipo ” , 'jau 'ga 'ga upe , 'jau 'ga 'ã inuga ka'aran are janee rakue — 'jau Paulo 'ga 'gã nupe imome'wau u'ama . — “ Ymã te je 'i Davi 'ga upe ikue : Mama'e esagea tomono ene upe 'jau , a'e je 'ga upe ikue . A'eramũ je 'awamũ mama'e esage monou 'ga juapyreramũ pẽ nupe te'eawer imũ etee futat ” , 'ea nanẽ Janeruwarete 'ga ikwasiarukaa Isai 'ga upe rakue . Aipoa nanẽ 'ga Jejui 'ga ree inuga rakue nũ .
43014020	Faith	Pẽ nupe 'ga 'Agesage rur ire pẽ mueapyou Jeruwa 'ga ree , je ree 'jau . “ 'Uwarete 'ga pyri 'ga rekoi . Jane pyri nanẽ 'ga rekoi futari nũ ” 'e are pẽ mueapyoukaa . “ 'Ga pyri nanẽ ore rekoi nũ ” 'e are nanẽ pẽ mueapyoukaa nũ — 'jau 'ga oree ikue .
62002003	Faith	Jarejuwarete 'ga je'ega renuw ire jane a'jea futat 'ga remiayuwa . 'Ga remiayuwaretea 'ã jane 'ga je'ega renuparamũ .
43008024	Sin	A'eramũ je ako aipo 'jau pẽ nupe ko : “ Peramanũ nipo pejetywera ” , 'jau je ako pẽ nupe ko . Ajemome'u je ako pẽ nupe ko . Je rerowiare'ema peramanũ futat pejetywera — 'jau 'ga 'gã nupe .
66017006	Sin	Eawyryp ma'e 'jawe ẽẽ u'akwaawe'emamũ . Jejui 'ga rerowiaara 'gã apisi are aku'iramũ . Aipo 'gã nopoiri Jejui 'ga rerowiar awi . A'eramũ 'ga rerowiare'ema 'gã 'gã apisau . A'e are ẽẽ aku'iramũ eawyryp ma'e 'jawe . Ẽẽ resaga je mopiryyita etee .
58012017	Description	Anure Esau 'ga u'arasigamũ omojopy'ruawer are numiamũ . A'ere 'ga ruwa 'ga 'ga ma'eramera monoi 'ga rewirera 'ga upe rakue . “ Jarejuwarete 'ga upe eje'ega emono je ree ” , 'jau 'ga 'uwa 'ga upe numiamũ . A'ere 'ga ruwa 'ga nomonoi oje'ega Jarejuwarete 'ga upe 'ga ree . A'eramũ Esau 'ga ajaa'wau ee . Kumana are omojopy'ruawera 'ga 'uwa 'ga imojopy'rawarũme'em 'ga upe .
43007012	Description	Kwaiwete 'gã ajamueu Jejui 'ga ree . Amumera 'gã 'jau ajaupe : — Esage ma'ea futat 'ga — 'jau 'gã ajaupe . Amumera 'gã : — O'meramũ 'ga 'i . Nia'wyri 'ga . I'me 'ga akou — 'jau etee 'gã ajaupe .
44011021	Faith	Jarejuwarete 'ga pãjẽa wejue te 'gã wereko . A'eramũ Janeruwarete 'ga wa'yra 'ga rerowiarukaa peuwara 'gã nupe . Kwaiwete Ãtioki pewara 'gã Jejui 'ga rerowiaa , ajemogyau 'ga remiayuwamũ .
52002004	Faith	Jarejuwarete 'ga remifutar imũ etee ako ore Jejui 'ga mome'wau ikue . Janeruwarete 'ga te ako ore mogy omome'waramũ pẽ nupe ikue . 'Ga muorypawamũ te 'ã ore iapoi . Natesirũmera 'gã muorypawamũ rũi te 'ã ore iapoi . Ku'jywa 'ga ore kwaap katu katu futat . “ Je futat tãmẽjẽ 'gã na'e . Mama'e a'jea etee futat 'gã omome'u ra'e ” , 'jau Janeruwarete 'ga oree .
46015057	Grace	A'ere Janejararete 'ga , Jejui Kristu 'ga jane moferawi nũ , werowiaramũ nũ . A'eramũ futat nipo jane jaremanũu'jape'ema . A'eramũ ki jane Jarejuwarete 'ga muorypa ee .
54005005	Faith	Majawera 'gã amũ nipo wa'yre'emamũ amũ wemiarirũe'emamũ nanẽ nipo nũ , opytune'emamũ nanẽ nipo 'gã nũ . A'eramũ nipo 'gã Jarejuwarete 'ga ree tee ojemogypyyka ajemogyau . Au'jeteramũ nipo 'gã oje'ega monou akou 'ga upe . “ Mama'ea emut jee . Nitywi mama'ea jee ” , 'jau nipo 'gã akou Jarejuwarete 'ga upe . Aipo 'gã ki sipoat , mama'e monou 'gã nupe . Sajejuka ki 'gã nee .
43016024	Grace	Nepeenũi we te 'ã mama'ea 'ga upe jerer imũ . A'eramũ ki pẽẽ 'awamũ mama'e renũina 'ga upe . A'eramũ 'ga imua pẽ nupe . A'eramũ te nipo pẽku'i a'jea'jea futat pejejemogyau — 'jau Jejui 'ga oree .
46007021	Recommendation	Jejui 'ga rerowiar enune 'ã pẽẽ mũ pejeme'egukat 'gã nupe ka'aranũũ are rakue . A'eramũ pẽẽ pejejemogyau 'gã nemifajamũ . A'eramũ ki pẽẽ pejeporowykyau pejejemogyau peje'wyriara 'ga upe etee futat . A'ere peje'wyriara ojewi pẽ nee iporomonoweramũ , pejepe'a futat 'ga wi .
65001019	Sin	“ Simote'at 'gã 'jau , 'gã mopojo'oka ajaui 'jau ” , e'i te nipo nanuara 'gã pẽ nupe . NaJarejuwarete 'ga 'Agesage pãjẽ mũ rũi 'gã nekoi . NaJarejuwarete 'ga remifutar imũ rũi 'gã nekoi mama'e apou . Wemifutar imũ te 'gã mama'e apo ekoetei .
48001006	Sin	Jejui Kristu 'ga 'ã pẽẽ erowiaa rai'i . Janeruwarete 'ga futat 'ã pẽ pyyrũmũ pẽ mogyau Jejui Kristu 'ga remiayuwamũ rai'i . Ma'eramũ sipo ajee pepoit 'ga rerowiar awi kamẽsĩete rai'i ? Pepoit 'ã 'ga rerowiar awi kamẽsĩete rai'i . Ma'eramũ te 'gã amũ porogyta 'mea perowiat rai'i ? 'Gã pejemu'e 'me are 'ã pẽẽ pejeapya mỹina ekoete rai'i . Pejejemoryteeukaa ekoete 'ã 'gã nupe rai'i . Jeku'iaip je ako pẽ nee ai'i . A'ere 'ã je mu'arasig etee pejepe pejejee nũ .
58012014	Recommendation	Pẽpy'ata'wa pẽẽ pejejemogyau pejejaupe . Pejemogy esage ki pejejopype . Jarejuwarete 'ga remifutar imũ pejejemogy esage'em ire nipo pẽẽ pejewawe'em 'ga pyri anure . A'eramũ ki pẽẽ pejejemogyau esage 'ga remifutar imũ .
43021006	Description	A'eramũ 'ga 'jau oree : — Pe'je ajee imomoru'japa nũ . Pejejakwatawa katy pemono imomoa esaka nũ . A'eramũ te nipo pira pepyyk — 'jau 'ga oree . A'erauwe ore taityuu pypekau imonou imomoa nũ . Etyg ypyrauwe kwaiwete ipira ojejaga ipype . A'ere ore noroupirarũi imua yara pype etyka . Ipoyi tee ipiraa .
46007019	Recommendation	Naaejewag are rũi Janeruwarete 'ga ae futari . A'eramũ pẽẽ pejejea'are'emamũ aipo are . 'Ga je'ega jane enuwa te esage 'ga upe . A'eramũ pẽẽ 'ga je'ega te enupa .
45012008	Recommendation	Jane mũ upe 'ga 'gã muapyterãtãukaa . A'eramũ jane , 'ga rerowiaramũ , 'gã amũ muapyterãtãu mama'eay upe . Jane mũ upe 'ga mama'e monoukaa . A'eramũ jane , jarejakate'eme'emamũ , mama'e monou 'gã nupe . Jane mũ 'ga imogyau 'wyriaramũ 'gã nupe . A'e 'gã ojejukau esage 'gã nee . Jane mũ upe 'ga ojopoarukaa mama'e apo are . A'eramũ aipo 'ga 'gã poaa aku'iramũ .
44019002	Faith	A'eramũ Paulo 'ga oporonupa Jarejuwarete 'ga 'Agesage are 'gã nupe : — Amut te Janeruwarete 'ga U'agesagea pẽ nupe rai'i ? Jejui 'ga pẽẽ erowiar ire rai'i ? — 'jau Paulo 'ga 'gã nupe . — Tee . Naani nũ'ũ . Norokwaawi we te 'ã ore nanuara . A'eramũ ore 'ga orojeupe imura kwaape'ema nũ'ũ — 'jau 'gã Paulo 'ga upe .
53003014	Recommendation	'Gã amũ nipo niparuerowiariweri oreje'eg are . A'eramũ ki pekotee 'gã nui . A'eramũ 'gã wea'aramũ 'ũina peje'eg are . Tepeesak 'gã jekatu'oga aiporamũ 'jau .
46015050	Sin	'Yi apopyrera janeretea nooi futari ywag ipe . Janero'o , janery . Mĩmera nooi ywag ipe . 'Yi apopyreramũ jane jaremanũmũ futat . A'eramũ 'yi apopyrera awawe'em ywag ipe .
43006027	Recommendation	— Pẽpy'a'wyt kasi pejejemi'u are etee ne . Pẽnea'at kasi pejejemi'u are etee ne . Pẽnemi'ua pẽ mueweka 'au etee . A'ere mama'e mũ rekoi temi'u 'jawe pẽ pype . A'ea pẽ mogy nakwaparimũ rũi . Jeje'ega renuw ire pejejemomyauu . Jeje'eg are ki pẽnea'at pejejemogyau . Janeruwarete 'ga je mut 'au aeremi'u 'jawewara monoukaa pẽ nupe jee — 'jau Jejui 'ga 'gã nupe . — Ku'jywa 'ga 'ã Jeruwaretea . Opãjẽ mũ 'ga 'ã pẽnemiapoe'ema apoukari jee , pẽ nupe je resaukaawamũ . “ Jejui 'ga jera'yraretea . Je 'ã 'ga mua pẽ nupe ” , 'jau 'ga 'ã pẽ nupe jee — 'jau Jejui 'ga 'gã nupe .
59004003	Sin	Ma'eramũ sipo 'ga imure'ema pẽ nupe ojeupe pẽẽ enũjamũ ? Pejemaku'i eteeawamũ te peenũi 'ga upe . A'eramũ 'ga a'eramũ imure'ema pẽ nupe .
49005020	Faith	Ku'jywa 'ga Janeruwaretea . A'eramũ pẽẽ Kristu 'ga rerowiaaramũ pejejeupe 'ga remiapofera mama'e are 'ga muorypa .
48003006	Faith	Pẽnea'ar iki Abraão 'ga rekwawer are . Ymã Janeruwarete 'ga ka'arana kwasiarukari 'ga amũ upe Abraão 'ga ree rakue . “ Abraão 'ga Janeruwarete 'ga werowiat rakue . Werowiaramũ Janeruwarete 'ga 'i 'ga upe rakue : Abraão 'ga esage jee , 'jau 'ga 'ga upe werowiaramũ ” , 'jau 'ga ikwasiaa ka'aran are rakue .
66021023	Grace	Nitywi futari kwara . Jaya nanẽ otywe'emamũ nũ . Janeruwarete 'ga ete wenyfugamũ , Karupa'mĩ 'jawewara 'ga retee . A'eramũ oypytunaiwe'emamũ .
45008009	Faith	A'ere nanarũi ae Jarejuwarete 'ga 'Agesage rerekwaramũ . Mama'e esagea etee te ae wapo 'ga remifutar imũ . Jarejuwarete 'ga 'Agesage rerekware'ema 'gã naKristu 'ga remiayuwa rũi futat .
45011023	Faith	Werowiare'em awi 'gã poir ire nipo Janeruwarete 'ga judeu 'gã nerua 'gã mogyau wemiayuwamũ nũ .
66014005	Description	'Gã ni'mei futari . Nuapoi futari 'gã mama'e tywera .
44024014	Faith	— Je 'ã Jarejuwarete 'ga arowiat tekou . Oreypy 'gã 'ã Jarejuwarete 'gã werowiat rakue . Jejui 'ga nanẽ je 'ã arowiat nũ . Jejui 'ga 'ã Janeruwarete 'ga ra'yra 'ga . A'e 'ga je arowiat . A'ere 'ã judeu 'gã nuerowiari 'ga . A'eramũ 'gã 'ã amara'neramũ je ree — 'jau Paulo 'ga imome'wau 'wyriara 'ga upe . — Jarejuwarete 'ga je'ega je arowiat . Jarejuwarete 'ga je'ega mome'wara 'gã nemikwasiaret , Moisesi 'ga remikwasiaret . Mĩmera je akwaapap .
45013008	Recommendation	Pejejaui mama'e mũ mua pẽẽ kamẽsĩete imepyau pejejaupe . A'eramũ 'ga 'jawe'em : “ naje mepyi 'ga ” , 'jawe'em . Pejomama'e mepye'ema rerekoukare'ema pejejaupe . Pejeporomutaramũ pejejemogyau pejejuee . Ajuee iporomutat ma'e 'gã Jarejuwarete 'ga je'ega wenup katu katu ajemogyau .
66016009	Sin	A'eramũ kwara tata monou ae rapyau . A'eramũ kwara remiapyfera 'gã Janeruwarete 'ga kurapa . — Ene sare te 'ã mama'e tywera eremut oree — 'jau tata remiapyfera 'gã Janeruwarete 'ga upe , 'ga kurapa . A'ere 'gã nopoiri futari otywer awi . Ni'arasigi futari 'gã otywer are . A'eramũ 'gã aku'iramũ etee ajemogyau . “ Ene te 'ã pãjẽretea . Je katu'og ape ” , 'jawe'em 'gã Janeruwarete 'ga upe .
66021012	Description	Janeruwarete 'ga 'wyraretea ojeosõu . Iosoma ianam te , iywateuua nanẽ nũ . Tusi iosoma rokwara . Ywagipewara 'gã iosoma rokwara rarũmũ . Iosoma rokwar are Israeu 'ga ra'yra 'gã nera ojekwasiaa .
48003013	Grace	A'ere 'ã Kristu 'ga manũi 'ypeywar are janetywera mepyawamũ rakue . Kristu 'ga Janeruwarete 'ga erekou tywerukaa janetywer are rakue . A'eramũ 'ga jane rerekou tyweru'jape'ema ee , Kristu 'ga jane erowiaramũ . Ymã 'ã Janeruwarete 'ga oje'ega kwasiarukaa ka'aran are rakue : “ Nia'wyri te 'ypeywar are u'am ma'e 'gã jee ” , 'jau 'ga ikwasiarukaa 'ga amũ upe rakue . A'eramũ 'ga Kristu 'ga upe 'ypeywar are janetywera renu'ama upe aipo 'jau rakue . Janetywer are Janeruwarete 'ga Kristu 'ga rerekou tywerukaa rakue . A'eramũ 'ga , Kristu 'ga jane erowiaramũ , jane rerekou tyweru'jape'ema futat . Naani . Kristu 'ga jane erowiaramũ te 'ga 'i janee : “ pẽnesage jee ” , 'jau .
48001013	Sin	Jeremiapofera nipo 'ga amũ omome'u pẽ nupe rakue . Je 'ã judeua futat . Ymã je mama'e apoi judeu remiapou etee ikue . Jejui 'ga rerowiaara 'gã je erekou tywet ikue . “ Tamateepap 'ga rerowiaara 'gã 'jau ” , 'jau je ikue . Najemuaẽmi futari je 'gã nee .
66020002	Description	A'eramũ 'ga tejuuranũũ pyyka ikupyfaa itajuu pyu . Aipoa tejuuranũũa mama'eukwaawa 'wyriara futat . Satanasi 'jau 'gã jupe . Ymã ijesaukari mojamũ aeypy upe rakue . Aipoa ywagipewara 'ga ikupyfaa itajuu pyu .
44008009	Description	A'e pe futat kũima'e 'ga amũ ako . Simão 'jawa 'ga . Pãjẽtywera 'ga poromũ . — Je pãjẽretea 'ũ — 'jau futatee akou 'gã nupe rakue .
50003010	Faith	Kristu 'ga ree etee jeporokwaawiweramũ . 'Ga manũ re Janeruwarete 'ga Kristu 'ga moferawi nũ . A'eramũ Kristu 'ga opãjẽretereteramũ akou . A'eramũ je tejeupe 'ga opãjẽ mura futaa . 'Au 'ga rekoramũ 'ã 'ga rerowiare'ema 'gã 'ga rerekou tyweaete rakue . A'eramũ je 'ga ree tejereko tywera futaa tekou . 'Ga 'jawe tejereko tywera je ifutaa . A'eramũ je tekoweramũ 'ga 'jawe etee futat . “ Nan pa 'ga manũ rayramũ rakue ” 'ea je ikwaapa 'awamũ . Nawemifutar imũ rũi futat 'ga manũi . 'Uwarete 'ga remifutar imũ etee 'ga manũi .
54005022	Recommendation	Epoa kasi eremono ejemiesapytere'ema 'gã apyte'rarimũ ne . Esapytet ra'ne ki 'gã . 'Gã neko esage ra'ne ki esak . 'Gã neko esage resag ire etee ene epo monou 'gã apyte'rarimũ 'gã mogyau Jarejuwarete 'ga upe oporowyky ma'eramũ . Ereko kasi mama'e tywera apoara 'gã 'jawe etee ne . Mama'e tywera apoara 'gã nui ki epojo'ok . Eko esage futar iki . Ereapo kasi mama'e tywera ne .
56002003	Recommendation	Wãiwĩmera 'gã nanẽ ki emu'akwaap ee nũ : “ Pe'je pejejemogyau esage Jarejuwarete 'ga remifutar imũ etee . Pejuago'o kasi ne . Pejekawĩajaiwa 'wawe'ema nanẽ pejejemogyau . Mama'e esagea etee ki peapo 'ga upe . A'eramũ ipyaufera kũjã 'gã ojemu'jau ajemogyau pẽ nee mama'e esage pẽẽ iaporamũ ” , ere ki wãiwĩmera 'gã nupe .
46007038	Recommendation	A'eramũ je 'jau pẽ nupe : Emireko ma'eramũ esageramũ futat pẽ nupe . A'ere emirekoe'ema 'ga nupe te nipo esageramũ emireko ma'e 'ga apyraapa .
59001022	Recommendation	'Ga je'ega renuparamũ pẽẽ pejejemoryteewe'em . A'jea futat pẽẽ pejejea mỹina 'ga je'eg are . A'jea futat pejejeapyoramũ 'ga je'eg are . Amumeramũ te nipo ajee 'ga je'ega pekwaap futat tee . A'ere nipo nepeapoi mama'ea 'ga je'eg imũ etee . A'eramũ nipo pẽẽ pejejemoryteeu pejejemogyau . Jarejuwarete 'ga porogyta renupar ekoeteara 'gã nuapoi mama'ea Jarejuwarete 'ga je'eg imũ .
43007001	Violence	Anure Jejui 'ga awau watau Garireja ywy pype etee . Judeja ywy pe 'ga awawe'em . “ Judeja ywy pewara 'gã ifuewet je juka are ” , 'jau 'ga ojeupe . A'eramũ 'ga peu awawe'em .
46001030	Grace	Janeruwarete 'ga te 'ã jane mujat Jejui Kristu 'ga ree . A'eramũ 'ga 'ã jane mu'akwaawukaa Jejui Kristu 'ga upe . A'eramũ Jejui Kristu 'ga jane muesageu 'Uwarete 'ga upe . Jejui Kristu 'ga 'ã janetywera mepyau jane mũ'jãu mama'eukwaawa 'wyriara remiayuw awi , jane mogyau 'Uwarete 'ga remiayuwamũ . Jejui Kristu 'ga futat janetywera omoit jane wi .
43013005	Description	A'ere 'ga 'y reko'woka y'asiga pype . A'ere 'ga orepy pireita . Orepy pirei re 'ga imukaga ae piryypawa pyu , aku'au imamanipyrera pyu .
44022004	Violence	— Ymã te jemara'neramũ Jejui 'ga rerowiaara 'gã nee ikue . A'eramũ je 'gã nerekou tyweaete . Je 'gã pyyka 'gã monou moromunepawa pype 'gã munepa ikue . Kũima'e , kũjã . Mĩmera 'gã je ipyyka imonou imunepa ikue . “ Tomomoirukat 'gã Jejui 'ga rerowiar awi 'jau ” , 'jau je tejeupe ikue numiamũ . “ 'Ga wi 'gã poire'em ire je 'gã apisiukaa 'gã nupe ” , 'jau je ikue — 'jau Paulo 'ga imome'wau .
43007043	Description	A'eramũ 'gã amũ Jejui 'ga rerowiaa . A'ere amumera 'gã nuerowiari 'ga .
60005002	Recommendation	A'eramũ ki pẽẽ pejejejukau esage 'ga rerowiaara 'gã nee . Sã'ã karupa'mĩ are omaenun ma'e 'gã jejuka esagea weymaw are . Nan tee futat pejejuka esage Jarejuwarete 'ga remiayuwa 'gã nee . Pejeku'iramũ pejejemogyau 'gã nee pejejuka esage are . Ojeupe pejeporowyky are pẽku'ia Janeruwarete 'ga ifutaa . 'Gã nee pejeporowyky repy are etee kasi pẽnea'ar ine . 'Gã poaawamũ te ki pejejuka esage 'gã nee .
46015056	Sin	'Awamũ jane manũi futari janeypy 'ga 'ã jaremote'aawer are . Atãu 'ga 'ã nuenuwi Jarejuwarete 'ga je'ega rakue . A'eramũ 'ga a'eramũ amanũmũ rakue . 'Ga ree 'ã jane nanẽ 'ga je'ega renupe'ema rakue nũ . A'eramũ jane nanẽ jaremanũmũ nũ .
59005004	Sin	Ka'aranũũa 'ã pemono'og ekoete jepi . A'ere 'ã nepemepyi pejejemiayuwa 'gã jepi . A'eramũ nipo 'gã pẽ mome'wau Jarejuwarete 'ga upe . “ Kwaiwete agawewi 'gã ka'aranũũa . A'etea 'gã nomepyi ojeupe ore porowykyramũ ikue ” , 'jau nipo 'gã pẽ mome'wau Jarejuwarete 'ga upe , Pãjẽeteete 'ga upe .
60002001	Recommendation	'Ga je'ega renuparamũ pẽẽ pejejekatu'oka pejejemogyau 'ga upe . A'eramũ ki pẽẽ a'eramũ pejepoia mama'e tywera apo awi . Pẽ'me kasi ne . Pejuerekoay kasi mama'e are ne . Pejakurap kasi ne . Peapo kasi mama'e tywera ne .
46007039	Recommendation	Imen ma'ea kũjã omena manũe'emamũ omena mojopy'rawe'em futat . Omena 'ga etee futat ẽẽ erekou . Omena manũ re tãmẽjẽ te ẽẽ omena mojopy'rui nũ . A'eramũ miamũ Jarejararete 'ga rerowiaara 'ga etee erekou .
55002018	Sin	'Gã ako opoit futat Jejui 'ga rerowiar awi ai'i . Wemimu'efera 'gã nanẽ 'gã imomoirukaa ja'wyja'wy jui nũ . “ Ku'jywa 'ga ako amanũ ma'efera 'gã weroo ywag ipe ai'i . A'eramũ 'ga jane rejaa jane mogyau takyfet katy ” , 'jau futatee 'gã 'upa o'meramũ ajaupe . 'Gã amũ 'gã nerowiaa . A'eramũ 'gã ojemogypyygu'jape'ema Jarejuwarete 'ga ree .
48005006	Faith	Jejui Kristu 'ga ree jane jemujar ire Janeruwarete 'ga 'jau janee : “ Pẽnesage jee ” , 'jau nipo 'ga janee . Imojewagipyreramũ oree , imojewagipyre'emamũ pẽ nupe . Mĩmeramũ juejue futat 'ga aipo 'jau janee , Jejui Kristu 'ga ree jarejemujar ire , jane jareporomutaramũ jarejuee .
58005009	Grace	Wenup katu katu 'ga ojeupe 'Uwarete 'ga 'eawera . Wapopap 'ga 'Uwarete 'ga remifutara . Ma'eramũ 'ã 'ga jemogoi 'ga je'ega renuparamũ jane katu'okaramũ .
46016001	Recommendation	'Awamũ je pẽ mu'ei Judeja ywy pewara 'gã nupe ka'aranũũ pẽẽ imono are . Jerusareg ipe kwaiwete ikaraemãe'ema 'gã jemogyi . A'eramũ ki jane ka'aranũũ monou 'gã nupe . Garasi ywy pewara 'gã , Jejui 'ga rerowiaara 'gã je amu'e aipo are ai'i . A'eramũ je 'awamũ pẽẽ nanẽ pẽ mu'jau ee nũ .
49005022	Recommendation	Kũjãmeramũ ki pẽẽ , imen ma'eramũ , peapyaka pejemena je'eg are . Kristu 'ga remiayuwamũ nanẽ pẽẽ . Kristu 'ga je'ega renupa pejejemogyau . A'eramũ ki pẽẽ nan tee futat pejemena 'ga je'ega nanẽ enupa nũ .
43008012	Faith	Aipo re Jejui 'ga 'jau peuwara 'gã nupe nũ : — Je te 'ã ywy pewaramũ pẽ nupe 'ara renyfuga 'jawewaramũ . Sã'ã jane 'ara kujaurauwe mama'e resaga . Nan tee futat je Jarejuwarete 'ga kwaawukaa pẽ nupe . Jeje'ega renupara 'gã nokoa'uweri ypytunaiwa pype . “ Nakwaawi je Jarejuwarete 'ga remifutara ” , 'jawe'em . Jeje'ega renupara 'gã Jarejuwarete 'ga remifutara okwaapap . 'Ara kujau pype futat 'gã nekoi — 'jau 'ga 'gã nupe .
65001017	Recommendation	A'ere ki pẽnea'at Jarejararete 'ga remimonofera 'gã 'eawer are .
44017025	Grace	Nitywi 'ga remifutara mũ mama'ea . 'Ga te 'ã mama'e wapo rakue . A'eramũ 'ga remifutara otywe'emamũ . 'Ga futat te 'ã ae apou rakue . 'Ga futat 'ã ae momytupoa 'agamũ rakue — 'jau Paulo 'ga u'ama imome'wau 'gã nupe .
62005009	Faith	Jarejo'eawera 'ã jane erowiaa jepi . A'ere Janeruwarete 'ga 'ea ae mũ 'eawera apyraawi . Jejui 'ga upe 'ga 'jau : “ Koromũ jera'yrarete 'ga ” , 'jau 'ga Jejui 'ga mome'wau oree . U'eawer imũ etee 'ga wa'yra 'ga rerowiarukaa janee .
45013014	Faith	Au'je mama'e tywera apo re , pejejemifutar ymaner imũ etee . Jejui Kristu 'ga 'jawe futat pejemogy , mama'e esagea etee iapou .
58011030	Description	Israeu juapyrera 'gã werowiat Jarejuwarete 'ga rakue . A'eramũ 'ga Jerikoa 'jawa osoma monou imuapopena 'gã nupe . Sete 'ara rupi 'gã imaman ire Janeruwarete 'ga imonou imuapopena 'gã nupe rakue .
44019011	Grace	A'ere Janeruwarete 'ga opãjẽ mua Paulo 'ga upe . A'eramũ aeremiapoe'ema apoukaa Paulo 'ga upe .
43008034	Sin	A'eramũ Jejui 'ga 'jau 'gã nupe nũ : — A'jea futat je'ea . Mama'e tywera apoara 'gã juejue mama'e tywera remifaja futat . 'Gã tywera 'gã nerekou .
62004011	Faith	Janeruwarete 'ga iporomutat jane ree . A'eramũ ki jane nanẽ jareporomutaramũ jarejemogyau jarejuee .
44002028	Grace	Ene 'ã ywaga piara ereesaukat jee . A'eramũ je ene pyri tewau . Jepy'ata'wa je ene ree tekou , 'jau je 'ga upe ” , 'jau Davi 'ga ka'aran are ikwasiaa inuga janee rakue — 'jau Pedro 'ga 'gã nupe imome'wau u'ama , Davi 'ga remikwasiarera mome'wau 'gã nupe u'ama .
54004013	Recommendation	Jeo poromukuran Jarejuwarete 'ga je'ega rerekwara ka'arana mogytau ekou 'gã nupe , ajatyka ma'e 'gã nupe . Emu'e ki 'gã morogyta esage are . Emu'akwaap ki 'gã 'gã neko esage are .
47004008	Description	Amumẽ 'ã mama'e tywera jeapoi janee . A'ere 'ã jane nipoiri futari Jejui 'ga wi . Amumẽ 'ã jane jarejemiaporama kwaape'ema . “ Maran te je iapoi ? ” 'jau 'ã jane jarejeupe . A'ere Janeruwarete 'ga jane mueapyoi janeremiaporam are .
44002013	Description	A'ere amumera 'gã nuerowiari futari . A'eramũ 'gã 'gã nerekoemãu etee 'upa . — Kawĩajaiwa 'gã otykut 'upa . A'eramũ 'gã oje'ẽran ekoeteramũ 'upa — 'jau etee 'gã ajaupe 'gã nerekoemãu .
66021018	Description	Ita esage 'ga iapou oje'wyrarete osomamũ . Jasipi 'jawa apou iosomamũ . Ouru 'ga iapou oje'wyrareteramũ . Wenyfugamũ werawerawuu 'jawe .
66015006	Description	Pe awi Janeruwarete 'ga je'ega renupare'ema 'gã nereko tyweara 'gã 'ua uẽma . 'Gã naitya waparasigamũ . Wenyfugamũ 'gã naitya . 'Gã pasi'a 'arimũ imotypawa okwapa . Ouru apopyrera 'gã naity motypawa .
45012014	Recommendation	Pẽ nee iporomutare'ema 'gã nipo pẽ nerekou tyweaete . Pejejereko tyweramũ pẽẽ pejeje'ega etee pemono Jarejuwarete 'ga upe 'gã nee . “ Mama'e esagea emono je rereko tywearera 'gã nupe ” , pe'je ete ki 'ga upe 'gã nee . “ Ereko tywet 'gã je ree ” , pe'je kasi ne .
66001015	Description	Itaju 'jawe , prõsi 'jawa 'jawe , 'ga pya wenyfugamũ . Sã'ã wapy re prõsi 'jawa renyfuga . Nan tee 'ga pya . Oje'ẽporogũũnamũ ytuu pyamu 'jawe etee .
43017026	Grace	— Je akwaawukat ene 'gã nupe ai'i . 'Awamũ miamũ futat je tekou ene kwaawukaa 'gã nupe nũ . A'eramũ nipo 'gã je ree eneporomutara 'jawe etee futat 'gã oporomutaramũ ajuee . A'eramũ nipo je 'ã tekou 'gã pype — 'jau Jejui 'ga oje'ega monou u'ama 'Uwarete 'ga upe .
45008032	Grace	Esage Janeruwarete 'ga janee . Peesak 'ã 'ga rakate'eme'ema janee . Wa'yrarete 'ga miamũ 'ã 'ga imua ijukaukaa janetywera mepyawamũ rakue . A'eramũ nipo 'ga mama'e esagea taetu imuri janee wakate'eme'emamũ .
65001018	Sin	“ Anure nipo Jejui 'ga rure'emauwe Jejui 'ga rerowiare'ema 'gã nuri pẽ jaita ekoete Jejui 'ga pẽẽ erowiaramũ . Wemifutar imũ te aipo 'gã mama'e tywera apoi ” , 'jau Jejui Kristu 'ga remimonofera 'gã janee ikue . Aipo 'gã futat owaẽma pẽ nupe rai'i .
45011018	Recommendation	A'eramũ ki pẽẽ judeu 'gã ago'wawe'em . Imũ'ẽmyrera 'gã ago'wawe'em pejejemogyau . Pejerowiaraip kasi pejejee ne . Najudeu ypy 'gã nũi pẽ nee imujaripyrera . Pẽẽ te 'ga pẽ mujat 'gã nee . A'eramũ ki pẽẽ pejejerowiaraipe'ema pejejee .
47001024	Faith	“ Je te 'ã pẽ'wyriara . A'eramũ ki pẽẽ mama'e apou je'eawer imũ ” , 'jawe'em je 'ã pẽ nupe . Pekwaap futat 'ã Jejui Kristu 'ga . A'eramũ je 'jawe'em pẽ nupe : “ Jejui 'ga ki perowiat ” , 'jawe'em je 'ã pẽ nupe . A'ere je pẽnorywa tee ifutari . A'eramũ je mama'e apou pẽ nupe pẽ muorypawamũ .
43011001	Description	Lasaru 'ga ojero'wau wenyra 'gã nupe rakue . 'Ga renyra ẽẽ rera Maria . Ajepeja ẽẽ rera Marta . Petani pe 'gã 'wyra .
52004008	Sin	Najema'ea rũi futat jeje'ega poromũ . Janeruwarete 'ga je'ega te poromũ . Janeruwarete 'ga 'ã jane upe U'agesage muara . 'Ga 'eawera etee 'ã je amome'u pẽ nupe . A'eramũ aipo renupare'ema 'gã Janeruwarete 'ga je'eganupe'ema futat .
62004002	Faith	“ Maranuara sipo Janeruwarete 'ga 'Agesagea wereko ? ” 'jau nipo pẽẽ pejejeupe . Tamu'e pẽẽ ee 'jau . 'Gã je'ega peenup katu katu . “ Jejui 'ga futat Jarejuwarete 'ga remimurera . Ae 'jawe futat 'ã 'ga wa'yra 'ga muri janee rakue . Sã'ã ae 'ara kunumĩakyramũ ra'ne . A'ere 'ã ae waranupa . Nan tee futat 'ga wa'yra 'ga muri kunumĩakyramũ janee rakue , 'awa ywy pe rakue ” 'jara 'gã tee 'ga 'Agesagea wereko .
65001008	Sin	Nan nipo pẽ mu'jar a'wyre'ema 'gã mama'e tywera apoi ymã ako ma'efera 'jawerimũ . A'eramũ nipo 'gã nanẽ ojemote'aa Jarejuwarete 'ga upe nũ . Ku'jywa 'ga je'eg are jẽmĩ nipo 'gã wea'are'emamũ . Mama'e tywera apo are etee nipo weapyoramũ . Ywagipewara 'gã we nipo 'gã ikurapa ekoete ajemogyau .
60003011	Recommendation	Au'je ki mama'e tywera peapo re . Mama'e esagea etee ki peapo . Pejepota'waramũ etee pejejemogyau pejejuee .
51001023	Faith	Kristu 'ga rerowiar awi pejepoire'em ire pẽẽ pejejenosõue'em 'ga rowase pejeo awi . A'eramũ pẽẽ 'ga rerowiaa tãmẽjẽ pejejemogyau . 'Ga ree pejejemogypyyg ire pejejeatee'emamũ futat 'ga rerowiar awi . Sã'ã 'oga rupaa'mywa oypytym ire , i'are'ema futat . Nan tee futat pẽẽ . Kristu 'ga ree pejejemogypyyg ire pejepoire'ema futat 'ga rerowiar awi . Jejui Kristu 'ga mome'u renupa ypy we pẽẽ 'ga rerowiaa . “ Janeruwarete 'ga werowiaara 'gã omogy anure ojepyri oo ma'eramũ futat ” 'ea pẽẽ erowiaa . 'Ga rerowiar ypyrauwe Janeruwarete 'ga pẽ mogyau ojepyri oo ma'eramamũ futat . A'eramũ ki pẽẽ Jejui 'ga rerowiaramũ pejepoire'ema futat 'ga rerowiar awi . ( 'Ga rerowiar awi opoit ma'e 'gã nooi futari 'ga pyri anure . ) 'Ga ree morogyta esage mome'u mokwasi'wau kwe pewara 'gã nupe . Je nanẽ Kristu 'ga ree morogyta esage mokwasi'wara futat kwe pewara 'gã nupe nũ .
43008059	Violence	Aipo ojeupe 'eramũ 'gã itauu pyyka 'ga ree . — Sijuka 'ga 'jau — 'jau 'gã ajaupe . — “ Jarejuwarete 'ga 'jawe je rekoi ” , e'i 'ga janee ra'e — 'jau 'gã ajaupe . — Sijuka 'ga 'jau — 'jau 'gã ajaupe . A'ere Jejui 'ga jemimi 'gã nui , awau uẽma 'gã nui , Jarejuwarete 'ga mogytaaw awi .
49004024	Recommendation	“ Pejemuesageukat Jarejuwarete 'ga upe . Oje'jawe pejemogya futat 'ga afutat . A'eramũ ki pẽẽ iapoukaa 'ga upe pejejee . ‘ Eje'jawe je mogo ape ’ , pe'je ki 'ga upe . 'Ga 'jawe pejejemogy re pẽẽ mama'e esagea etee futat iapou 'ga 'jawe ” , 'jau nipo 'gã pẽ nupe , pẽ mu'jau ee .
66014012	Faith	A'eramũ ki pẽẽ Jarejuwarete 'ga remiayuwamũ 'ga je'ega renupa katu katu . Jejui 'ga nanẽ erowiaa nũ .
44013030	Description	A'ere Janeruwarete 'ga 'ga moferawi etee nũ . Amanũ agawewi futat 'ga . A'etea 'ga oferaw etee futat . Janeruwarete 'ga 'ga moferapa etee futat nũ — 'jau Paulo 'ga u'ama 'gã nupe imome'wau .
43010011	Description	— Wyra jara 'ga ojejukau esage weymaw are . 'Miara mara'ne ruramũ 'ga weymawa a'gwau jui . A'eramũ je weymaw are ipojejuka esage ma'e 'gã 'jawe . Tejemiayuwa 'gã je ia'gwau mama'e tywer awi . Temanũmũ 'gã nekwawer ipe . A'eramũ 'gã amanũarũme'em ojeupe — 'jau Jejui 'ga 'gã nupe .
49003002	Grace	Ymã we futat te ako Janeruwarete 'ga je pyyrũi je mogou Jejui 'ga mome'waramũ judeue'emamũ pẽ nupe ikue . Iporomutat 'ga pẽ nee . Ma'eramũ 'ã 'ga je monoi Jejui 'ga mome'waukaa pẽ nupe . Aipoa pekwaap pejejemogyau .
56003010	Recommendation	Amumera 'gã nipo Jejui 'ga rerowiaat 'mea te . 'Gã nipo ajamu'jau mama'e amutee are . “ Simojo'ok 'gã ajaui jarejee 'jau ” , e'i te nipo aipo 'gã . A'eramũ ki ene eje'ega moywyrafena nanuara 'gã nupe , 'gã momika nanuar awi : “ Au'je 'gã mu'e re mama'e tywer are ” , ere ki 'gã nupe . 'Gã pige'emamũ , eje'ega moywyrafenu'japa 'gã nupe nũ . Mukũi etee eje'ega moywyrafena esaka 'gã nupe . Jui 'gã pige'emamũ ekou'jape'ema 'gã nee .
43010019	Description	Aipo renuw ire peuwara 'gã ajamueu 'ga je'eg are .
43003033	Faith	'Ga je'ega rerowiaara 'gã 'jau ajaupe : — A'jea futat 'ga Janeruwarete 'ga je'ega kwaawukaara 'ga ra'e — 'jau 'gã ajemogyau ajaupe .
61003014	Recommendation	Pẽẽ 'ã jejekoty'aawaretea futat . A'eramũ je 'jau pẽ nupe : “ 'Ga ruawa rapesakaramũ pẽẽ pejejemogyau esage Jarejuwarete 'ga upe . Mama'e tywera kasi peapo ne . 'Ga je'eg imũ etee ki mama'ea peapo pejejemogyau 'ga upe , 'ga rapesakaramũ . A'eramũ pẽẽ pejejesageramũ pejejemogyau 'ga upe , 'ga rowase peje'amaw ipe ” , 'jau je pẽ nupe .
53003001	Faith	'Awamũ je 'i orojewirera 'jawewaramũ pẽ nupe . Orojenyra 'jawewaramũ pẽ nupe nanẽ je 'i nũ . Jarejuwarete 'ga upe pejeje'ega pemono ore ree . Pẽ pype arakou ako ore Jarejararete 'ga je'ega mome'ui pẽ nupe ikue . Nan futat 'awamũ ore oi kwe pe imome'wau 'gã nupe . A'eramũ pẽẽ 'jau Jarejuwarete 'ga upe : “ Paulo 'ga oo kwe pe Jejui 'ga mome'wau 'gã nupe . Epoar iki 'ga 'ga mome'wau 'gã nupe , amunawa moyka . Ejerowiarukaa kwe pewara 'gã nupe ” , 'jau ki pẽẽ 'ga upe pejeje'ega monou ore ree . Takwasi'o ki kamẽsĩete nanẽ Janeruwarete 'ga rera . Tuerowiar iki 'gã kwaiwete 'ga kamẽsĩete .
47004014	Faith	Janejararete 'ga manũ re 'ã Janeruwarete 'ga Jejui 'ga moferawi etee rakue nũ . A'eramũ ore “ Jejui 'ga jane erowiaaramũ Janeruwarete 'ga jane moferapa etee jane manũ re nũ . A'eramũ 'ga jane mogyau ojepyri nakwaparimũ ete rũi ” 'e rerowiaa arajemogyau . Ore nanẽ nipo 'ga ore rerawau ojepyri pẽ neewe .
59005014	Recommendation	Pejekaruaramũ ki Jejui 'ga rerowiaara 'gã 'wyriara 'gã peenũi amũ . “ Pejot pejeje'ega monou Ku'jywa 'ga upe je ree ” , 'jau ki pẽẽ 'gã nupe . A'eramũ 'gã 'ua Jejui 'ga rer imũ miarakawenana monou pẽapyte'rarimũ oporogytau Jarejuwarete 'ga upe pẽ nee .
44007023	Description	— Kwarẽta kwara mu'ar ire Moisesi 'ga 'jau ojeupe : “ Maran te 'ã nooi tepytuna resaka tekou 'i ? ” 'jau 'ga ojeupe . A'eramũ Moisesi 'ga awau .
44023027	Violence	Judeu 'gã opyyk 'ga ai'i . A'ere 'gã “ sijuka 'ga 'jau ” , 'gã 'i etee ajaupe . A'ere Paulo 'ga romanũa ra'e . A'e kwaaw ire je tejemiayuwa 'gã monou 'ga pyyka judeu 'gã nui .
44019029	Description	A'e renupawe 'gã nera erooi imuãina amunawa pype . A'eramũ 'gã Paulo 'ga pytuna 'gã pyyka . Mukũja 'gã pyyka . Gaio 'ga pyyka Aristaku 'ga retee . Kwaiwete 'gã 'gã pyyka 'gã nerawau ajatykaaw ipe nũ .
44003014	Sin	Oporojuka ma'ea jẽmĩ ako pẽẽ imuẽmukaa 'ga upe ikue — 'jau Pedro 'ga 'gã nupe . — Oporojuka ma'ea te amunipo 'ã pejukaukat rakue . A'ere ako mama'e tywera apoare'ema 'ga jẽmĩ pejukaukat ikue . 'Ga Jarejuwarete 'ga remifutara etee te wapo . A'etea ako pẽẽ 'ga jukaukaa ekoete ikue — 'jau Pedro 'ga 'gã nupe , oporogytau u'ama .
44015009	Faith	A'eramũ 'ga werowiaramũ te ae katu'oka — 'jau Pedro 'ga 'gã nupe . — Jarejuwarete 'ga upe jane aju'jaju'jawe etee futat . A'eramũ ako 'ga 'gã werowiar ypyrauwe 'gã katu'oka ikue — 'jau Pedro 'ga 'gã nupe , u'ama oporogytau . — Sooko 'ga jane upe iapoa ikue nũ . Nan futat ako 'ga iapoi 'gã nupe ai'i .
46011028	Recommendation	
46015058	Faith	A'eramũ ki pẽẽ Jejui 'ga rerowiar ywyapiau pejejemogyau . Jarejararete 'ga upe etee pejeporowykyau pejejemogyau . Jarejuwarete 'ga upe jane porowykyramũ janeremiapoa esageramũ 'ga upe . A'eramũ ki pẽẽ pejeporowykyau 'ga upe au'jeteramũ futat , 'ga remifutara apou 'ga upe .
46004016	Recommendation	A'eramũ je 'jau pẽ nupe : Pejemu'e je ree . Mama'ea peapo je 'jawerimũ etee futat , a'e je pẽ nupe .
46001021	Faith	Janeruwarete 'ga 'ã i'akwaakwaap ma'ea . A'eramũ 'ga ojekwaawukare'ema “ Je'akwaap je ” 'jara 'gã nupe . Naae'akwaaw ekoeteu rũi 'ga jekwaawukari ae upe . Omome'u rerowiaramũ te 'ga jekwaawukari ae upe . Kristu 'ga mome'u rerowiaramũ etee te jane 'ga kwaawi . “ Kristu 'ga amanũ jetywera mepyawamũ rakue ” , jane 'eramũ te 'ga jane katu'ogi . A'ere 'ga rerowiare'ema 'gã naeapyoi ee . “ Nepẽ'akwaawi pẽẽ ” , 'jau futatee nipo 'ga rerowiare'ema 'gã janee jane jemogyramũ . “ Jejui 'ga amanũ janetywera mepyawamũ , pe'je numiamũ . A'ere pẽ'akwaawe'ema te pẽ nerekoi ” , 'jau futatee nipo 'gã janee . A'ere Janeruwarete 'ga te i'akwaap ma'e 'gã 'akwaawa apyraawi . Ma'eramũ 'ga 'ã jane katu'ogi wa'yra 'ga jane erowiaramũ .
60003001	Recommendation	'Awamũ je imen ma'eramũ pẽ mu'akwaawi pejemogy are . Pejemena 'gã je'ega ki peenuw ete . Amumeramũ nipo pẽmena Jejui 'ga rerowiare'ema . A'ere ki pejemogy esage . A'eramũ nipo 'gã pejemogy esage resaka 'gã nanẽ Jejui 'ga rerowiaa nũ . Jejui 'ga nipo pẽẽ imome'wawe'em agawewi 'gã nupe . A'etea nipo 'gã Jarejuwarete 'ga rerowiaa pejemogy esage resag ire .
47005020	Recommendation	Ymã 'ã Janeruwarete 'ga ore mogoi ojuru irũnamũ ikue , Kristu 'ga mome'wawamũ kwe pewaramũ pẽ nupe ikue . Kristu 'ga je'eg imũ ore 'i pẽ nupe : “ 'Ga remiayuwamũ pejemu'jagukat Jarejuwarete 'ga upe . 'Ga 'ã pẽ momyauu ” , 'jau ako ore pẽ nupe ikue .
44002024	Description	— Amanũ futat ako 'ga ai'i . A'ere ako 'ga ruwa 'ga 'ga moferawi ete ai'i nũ — 'jau Pedro 'ga 'gã nupe .
59002007	Sin	
54003003	Description	Kawĩajaiwa 'wara 'gã nokoa'uweri Jejui 'ga rerowiaara 'gã 'wyriaramũ . Nojonupãaramũ rũi ae rekoi 'wyriaramũ ajaupe . Ajaupe ita'wa ma'eramũ te ae rekoi 'wyriaramũ ajaupe . Naka'aranũũ mono'og are etee ea'at ma'eramũ rũi ae poromũ .
43004014	Grace	— A'ere 'gã jema'e tykur ire ni'yuweju'jawi akou . Jema'ea 'ywu'ywura 'jawe tee 'ũi itykuara 'gã ywyteripe , 'gã mogyau nakwaparimũ rũi futat — 'jau 'ga ẽẽ upe . — Sã'ã 'ywu'ywura rypawe'ema . Nan futat jema'ea . Jema'ea ae mogyau namutat . Jema'ea rykur ire nene'yuweju'jawi futari — 'jau 'ga ẽẽ upe . — Jeporoywera ene mogo nakwaparimũ rũi futat — 'jau Jejui 'ga ẽẽ upe .
62002005	Faith	'Ga je'ega renuparamũ jane 'ga futaa a'jea futat . A'eramũ te ae a'jea futat ae 'i . “ Je Jarejuwarete 'ga remiayuwa futat ” , 'jau jane .
66016013	Description	A'eramũ je mama'eukwaawa 'wyriara remiayuwa resaka . Muapyra je esaka . Majepeja 'ua uẽma tejuuranũũ juru awi . Ajepeja 'ua uẽma 'yẽ'ẽ awi 'ut ma'efera juru awi . Ajepeja 'ua uẽma 'yẽ'ẽ awi 'ut ma'efera je'ega mome'wara juru awi . Ju'i 'jawewara 'ua ũ'jãu jui .
59002008	Recommendation	Ymã te 'ã Janeruwarete 'ga oje'ega kwasiarukari ka'aran are rakue . “ Sã'ã pejejuka esagea pejejee . Nan tee futar iki pejejuka pejejuee ” , 'jau 'ga oje'ega kwasiarukaa ka'aran are rakue . Aipoa 'ga je'ega rupi pejejemogyau esage 'ga upe .
47004005	Faith	Jejui Kristu 'ga etee 'ã ore oromome'u 'gã nupe . “ Jejui Kristu 'ga perowiat ” , 'jau 'ã ore arakou 'gã nupe . “ Ore rerowiat pejepe ” , naru'ea'uweri 'ã ore 'gã nupe . “ Jejui Kristu 'ga perowiat ” , aru'e te 'ã ore 'gã nupe . “ Jejui Kristu 'ga 'ã Janejararetea . A'eramũ pẽẽ 'ga te erowiaa ” , 'jau 'ã ore 'gã nupe . 'Ga upe etee futat ore porowykyi arakou . A'eramũ ore mama'e apou pẽ nupe , pẽ poaa 'ga rerowiar are .
46015033	Recommendation	A'ere je na'gã 'jawe rũi je rekoi . Pejemoryteeukat kasi 'gã nupe ne . Ia'wyre'ema 'gã pyri pejeko re pẽẽ nanẽ pejemu'jag ia'wyre'emamũ nũ .
58013020	Grace	Sã'ã karupa'mĩ are omaenun ma'e 'gã maenun esagea karupa'mĩ are . Nan tee futat Janejararete 'ga , Jejui 'ga maenun esagei wemiayuw are . Jane ree 'ga jejukaukari 'gã nupe , owy reko'wogukari 'gã nupe . A'ere 'ã Janeruwarete 'ga 'ga moferawi rai'i nũ . A'eramũ Janeruwarete 'ga Jejui 'ga jane erowiaramũ janetywera moia jane wi . “ Teja'yra 'ga manũ re je 'ga rerowiaara 'gã katu'ogi , 'gã tywera moia 'gã nui , 'gã mogyau tejemiayuwamũ ” , 'jau Janeruwarete 'ga rakue . Aipoa 'ga je'eg yaua futat . Jejui 'ga moferapara 'ga jane mopy'ata'wara .
50001027	Recommendation	Maran gatu nipo 'gã je jukawe'em . Maran gatu nipo 'gã je rerekoi . Maranamũ nipo 'gã je jukau . Nakwaawi je . A'ere ki pẽẽ je upe mama'e tywera jeapo re peko esage Kristu 'ga je'eg imũ etee . A'eramũ nipo je pẽ nesag ire pẽneko esage kwaapa . Pẽ pyri tewawe'em nipo je pẽ nera renuwi . A'eramũ nipo je Kristu 'ga ree pejemogypyyg are teapyakau . Majepei 'yweteewara 'jawe pejemogy pejeporowykyau Jejui 'ga upe . Morogyta esage mome'wau 'ga nupe , Jejui 'ga rerowiarukaa 'gã nupe . A'eramũ nipo je teapyakau pẽ nee . “ Kwe pe 'gã oi Jejui 'ga ree morogyta esage mome'wau 'gã nupe , Jejui 'ga rerowiarukaa 'gã nupe ” , 'jau nipo 'gã pẽ mome'wau jee .
46006014	Grace	'Ga futat nanẽ Janejararete 'ga moferapa opãjẽ mũ etee futat 'ga manũ re rakue . A'eramũ 'ga anure jane nanẽ jane moferapa opãjẽ mũ etee futat nũ .
55001006	Recommendation	A'eramũ je a'eramũ teje'ega monou ene upe ene mu'akwaapa . Ymã te ako je tepo monoi eneapyte'rarimũ ikue , ene mogou Jarejuwarete 'ga upe oporowyky ma'eramũ ikue . A'e pe ako 'ga opãjẽ mua enee ikue . A'eramũ 'awamũ je 'jau ene upe : 'Ga pãjẽ mũ etee ki mama'ea eapo . 'Ga pãjẽ mũ etee ki eko , a'e je enee .
60004006	Grace	Ma'eramũ 'ã 'gã amũ ruri Jejui 'ga mome'wau pẽ nupe rakue . Pẽpytuna 'gã amũ 'ã amanũ rakue . Jejui Kristu 'ga rure'emauwe ywy pewaramũ 'ã jane manũi . A'eramũ pẽpytuna 'gã amũ amanũmũ rakue . A'ere 'ã 'gã amanũme'ẽwe Kristu 'ga rerowiari rakue . A'eramũ 'gã awau ajemogyau Jarejuwarete 'ga pyri nakwaparimũ warãu rũi futat .
46007023	Recommendation	Sã'ã 'gã amũ ka'aranũũ monoa ajaupe , ajamuawamũ wemifajamũ . Nan tee futat Janeruwarete 'ga jane muri ojeupe wa'yra 'ga janetywera mepy re . A'eramũ ki jane mama'e apou 'ga remifutar imũ etee futat . 'Ga rerowiare'ema 'gã nemifutar imũ kasi mama'ea siapo ne . 'Ga remifutar imũ etee futar iki mama'ea siapo .
46010010	Recommendation	A'ere 'gã amũ Jarejuwarete 'ga ago'wau rakue nũ . A'eramũ Janeruwarete 'ga ojepyriwara mũ monou 'gã apisau rakue .
47002017	Faith	Ore futat 'ã 'ga oromome'uarũ 'gã nupe . A'ere 'ã amumera 'gã Jejui 'ga mome'ui ka'aranũũ are etee ajemogyau . “ Jejui 'ga pa je amome'u 'gã nupe kwy . A'eramũ 'gã je mepyau 'jau kwy ” , 'jau imome'wara 'gã ajemogyau ojeupe . A'ere ore nanarũi . Janeruwarete 'ga 'ã ore monoukat Jejui 'ga mome'wawamũ . A'eramũ 'ã ore Kristu 'ga remiayuwamũ 'ga mome'wau a'jea futat kwe pewara 'gã nupe . Janeruwarete 'ga remianuwamũ futat ore 'ga mome'ui .
45015001	Recommendation	Jane Jejui 'ga ree ojemogypyygarete ma'eramũ ki jane 'ga ree ojemogypyy'gi ma'e 'gã poaa 'ga ree 'gã mojemogypyyg are . A'eramũ futat 'gã moywyrafena 'ga rerowiar are . Jarejee etee kasi janerea'ar ine .
50002024	Faith	Je nanẽ teoweramũ pẽ pyri nũ . Aipo futar ire nipo Jejararete 'ga , Jejui 'ga , je muẽmukaa 'gã nupe , je monou pẽ pyri . 'Ga ree je jemogypyygi te'ỹina .
66007001	Description	A'ere je irũpãwẽ ywagipewara 'gã nesaka . Ywyu 'gã u'ama . Kwara poawa katy 'ga amũ , kwara resaawa katy 'ga amũ , iyse katy 'ga amũ , iyse owajara katy ajepeja 'ga u'ama . 'Gã futat ywytu pyykara ajemogyau . Ywy pyaukare'ema jupe , 'y pyaukare'ema jupe , ka'a nanẽ ipyaukare'ema jupe nũ .
60004003	Sin	Ymã te 'ã mama'ea peapo pejejemifutar imũ etee pejejemogyau rakue . Neperowiari wejue Jejui Kristu 'ga rakue . A'eramũ pẽẽ mama'e tywera apou pejejemogyau rakue . A'eramũ pẽẽ pejejemirekoe'em are pejekou rakue . Kũjãnamũ pẽẽ pejemene'em are pejekou . Kawĩajaiwa rykua pejejemogyau . Maraka pẽẽ iapou kawĩajaiwa rykua pejejemogyau rakue . Mama'e tyweretea pẽẽ iapou maira'me a'agaw are pejejorypawamũ rakue . A'ere 'awamũ nepeapou'jawi aipoa .
66011005	Violence	Kwaiwete 'gã 'jau : — Sireko tywet 'gã 'jau — 'jau 'ga ajaupe . A'ere 'gã juru awi tata ruri wereko tywearera 'gã apisau .
44023005	Recommendation	— Ikwaaw ire amunipo je 'ã aipo na'ei 'ga upe ra'e nũ'ũ — 'jau Paulo 'ga wenupara 'gã nupe . — Nakwaawi te 'ã je . A'eramũ je 'ã pẽ'wyriara upe aipo 'jau akiko — 'jau 'ga 'gã nupe . — Janeruwarete 'ga te 'ã “ Pekurap kasi peje'wyriara ne ” , e'i futat rakue . A'ere je 'ã nakwaawi te . A'eramũ je 'ã pẽ'wyriara kurapa rẽwẽjẽmĩ pẽ nupe — 'jau Paulo 'ga 'gã nupe .
66022015	Sin	— A'ere ijepireje'ema 'gã nosei futari . Mama'e tywera apoara 'gã , mama'eukwaawa 'wyriara pãjẽ pyu ipãjãgaip ma'e 'gã , wemirekoe'em are ako ma'e 'gã , omene'em are ako ma'e 'gã , oporojuka ma'e 'gã , maira'me a'agaw are oryp ma'e 'gã , i'me ma'e 'gã . Mĩmera 'gã osowe'em futat Janeruwarete 'ga 'wyrarete pe . Muku 'gã oi ajemogyau 'ga 'wyrarete awi — 'jau Jejui 'ga jee .
66002014	Sin	A'ere je mama'ea pẽẽ mũ iapoa nafutari . Pẽẽ mũ Parãu 'ga je'egera rerowiaa . Ymã te Parãu 'ga Paraki 'ga mu'ei maira'me a'agawa muoryw are rakue . “ Amu'e je ene ee . A'eramũ ene Israeu 'ga juapyrera 'gã mu'jau maira'me a'agawa muoryw are ” , 'jau 'ga 'ga upe rakue . Kwe pewara 'gã wyra monou ijukau inuga maira'me a'agawa rowase , imuorypawamũ . “ Pe'u kasi aipo wyro'o ne ” , 'jau Janeruwarete 'ga Israeu 'ga juapyrera 'gã nupe rakue . A'ere Parãu 'ga 'i 'ga upe : “ Maira'me a'agawa rowase imonopyrera pe'u , ere ki 'gã nupe ” , 'jau 'ga Paraki 'ga upe . “ Peko ki pejejemirekoe'em are , ere ki kũima'efera 'gã nupe ” , 'jau 'ga Paraki 'ga upe rakue . “ Pejemene'em are ki peko , 'jau ki ene kũjãmera 'gã nupe ” , 'jau 'ga Paraki 'ga upe rakue . A'eramũ Paraki 'ga 'jau 'gã nupe rakue . A'ere 'ã pẽẽ mũ 'awamũ miamũ mama'ea peapo pejejemogyau 'ga 'eawerimũ etee futat .
53001003	Faith	Pẽẽ 'ã orerewirera 'jawe . Kũjãmeramũ pẽẽ orerenyra 'jawe . Jejui 'ga 'ã perowiat pejejemogyau . 'Awamũ taetu pẽẽ 'ga rerowiaa a'jea futat . 'Awamũ 'ã pẽẽ pejejejukau esage pejejuee . A'eramũ ore Jarejuwarete 'ga muorypa pẽ nee : “ Tesarũn ipewara 'gã ene rerowiararetea , ki Ku'jyp . Aipo are oreku'iramũ arajemogyau ” , 'jau ore 'ga upe . “ Ojejukau esage nanẽ 'gã ajemogyau ajuee nũ . Aipoa nanẽ ore maku'iu ore mogyau nũ ” , 'jau ore 'ga upe arajemogyau .
46012002	Sin	Jejui 'ga rerowiare'emawe ako pẽẽ maira'me a'agawa muorypa rakue numiamũ . Noje'egi maira'me a'agawa . Nuenuwi pẽje'ega . A'eramũ 'ã pẽẽ pejejemoryteeu ee rakue . 'Awamũ ajee 'ã Jejui 'ga perowiat . 'Ga muorypa 'ã pẽẽ 'awamũ .
49005025	Recommendation	Kũima'eferamũ nanẽ pẽẽ pejeporomutaramũ pejejemireko are . Sã'ã Kristu 'ga poromutara werowiaaramũ jane ree . Nan tee futar iki pẽẽ pejeporomutaramũ pejejemireko are . Kristu 'ga 'ã oporomutaramũ jane ree . A'eramũ 'ã 'ga ojejukaukaa 'gã nupe jane ree oporomutaawer ipe etee futat jane katu'okawamũ 'Uwarete 'ga upe . 'Ga je'ega rerowiaramũ jane jarejekatu'ogukaa 'ga upe . A'eramũ 'ga janetywera moia jane wi . A'eramũ jane jarejewi imoir ire jarejepymĩãukaa 'y pe 'gã amũ nupe , jaretywera 'ga imoira resaukaawamũ .
45012017	Recommendation	Pejejeupe 'gã amũ mama'e tywera apo re miamũ nanẽ pejejepyke'ema mama'e tywera apowe'em 'gã nupe . Mama'e esagea etee pẽẽ iapou 'gã nupe . A'eramũ pẽ nesakara 'gã pẽ ago'wawe'em .
60005006	Recommendation	A'eramũ ki pẽẽ pejejerowiaraipe'ema pejejee . Peenup katu katu Jarejuwarete 'ga je'ega . Pãjẽretea 'ga . A'eramũ 'ga oje'ega renupara 'gã poaa . A'eramũ nipo 'ga anure pẽ mogyau 'wyriaramũ wemifutara 'ara rupi .
44014017	Grace	A'ere jane 'awamũ 'ga remiapofera esage resagi . A'eramũ jane 'ga remiapofer imũ etee futat 'ga kwaapa . 'Ga te 'ã amana amut janee . 'Ga te 'ã mama'e motyarũmũ ityarama rupi etee futat . Aeremi'ua nanẽ nũ . 'Ga te 'ã imua janee nanẽ nũ . Mĩmera 'ga 'ã iapou katu katu ae maku'iawamũ — 'jau Paulo 'ga 'gã nupe .
54003011	Recommendation	'Gã nemirekoa nanẽ ki tako esage nũ . 'Gã nemirekoa nipo wa'wyre'emamũ 'eramũ nanẽ kasi eremogo 'gã 'gã nesakaramũ ne . Namorogyta'ywa rũi kasi 'gã nemirekoa ne . Kawĩajaiwa 'wara 'ga remireko 'eramũ kasi 'ga eremono imỹina ne . Ojemuawapit ma'e tee nipo ajee 'ga remirekoa . A'eramũ ẽẽ u'eawer imũ etee futat mama'e apou .
66002021	Sin	Nareko tywera'nei je ẽẽ ẽẽ tywer are . Otywer awi ẽẽ poira rapesaka te'ỹina . A'ere ẽẽ nopoiri futari otywer awi .
44012020	Description	Jefaruu 'gã apisiukar ire Erote 'ga awau Judeja ywy awi . Sesaria pe 'ga awau ajakawau . A'ere Erote 'ga mara'neramũ Tiro pewara 'gã nee , Sidom ipewara 'gã nee we ra'e jepi . A'eramũ 'gã awau oporogytau 'ga upe . Sidom ipewat , Tiro pewat . Mĩmera 'gã awau oporogytau . Sidom ipe nitywi mama'ea . Tiro pe nanẽ nitywi nũ . A'eramũ peuwara 'gã amũ awau Erote 'ga upe . Erote 'ga roga raarana 'ga upe ra'ne , Parasitu 'ga upe ra'ne 'gã awau oporogytau , 'ga mojyrũmũ ojee . Parasitu 'ga esage 'gã nupe . Nimara'nei 'ga 'gã nee . A'eramũ 'gã 'ga upe ra'ne awau oporogytau . — Ma'eramũ te 'wyriara 'ga mama'ea namurukari oree ? Nitywi mama'ea ore'wyr ipe . Ekwap eje'ega e'wyriara 'ga upe oree — 'jau 'gã awau 'ga upe . A'eramũ Parasitu 'ga awau oje'ega Erote 'ga upe : — Sidom ipewara 'gã , Tiro pewara 'gã netee 'ut oporogytau enee ra'e numiamũ — 'jau 'ga awau 'ga upe .
43008049	Sin	Aipo 'gã 'eramũ 'ga 'jau 'gã nupe : — Narekoi je mama'eukwaawa tepir are . Tejuwarete 'ga tee je amuoryp tekou . A'ere 'ã nepẽporomutari je ree — 'jau 'ga 'gã nupe .
43006018	Description	Poje ywytuua 'ua erujewi oree , 'y muorypa ore ree .
45008018	Faith	'Awamũ mama'eay jesaukari janee . A'ere nipo anure jane janerea'aru'jawi mama'eay are . Anure nipo Janeruwarete 'ga mama'e esage muri janee , mama'eay apyraapa . A'eramũ jane jarejea'aru'jawe'emamũ mama'eay are .
62002012	Grace	Pẽẽ 'ã jejeuwa futat . Peenuw esage ki jeje'ega . Jejui Kristu 'ga ree 'ã 'ga Ruwarete 'ga pẽtywera moia pẽ nui pẽ katu'oka pẽ mogyau 'awamũ . Jarejuwarete 'ga 'ã pẽẽ ikwaapa . A'eramũ je ka'arana kwasiaa pẽ nupe . Sawa'eramũ pẽ nupe nanẽ je ka'arana kwasiari nũ . Ywy apoe'emauwe Ako ma'e 'ga pekwaap pejejemogyau rakue . A'eramũ je pẽ nupe nanẽ ka'arana kwasiaa nũ . Kunumĩmet . Kũjãmet . Jejui 'ga perowiat pejejemogyau . A'eramũ 'ã pẽẽ mama'e apowe'em mama'eukwaawa 'wyriara remifutar imũ . Jejui 'ga pãjẽ mũ pejejepojekau mama'eukwaawa 'wyriara remiayuw awi . Jarejuwarete 'ga je'ega renupa pejejemogyau . A'eramũ pẽẽ mama'e apou'jape'ema mama'eukwaawa 'wyriara je'eg imũ . A'eramũ je ka'arana kwasiaa imonou pẽ nupe .
55001009	Grace	Janeruwarete 'ga ako janetywera omoit jane wi ikue . 'Ga ako jane katu'oka ikue . 'Ga te 'ã jane mũ'ẽ werowiare'ema 'gã nui jane mogyau wemiayuwamũ . Najaneremiapo esagefer are rũi 'ga jane mũ'ẽi 'gã nui . Wemifutar imũ etee futat 'ga iapoi . Ywy apoe'ẽwe 'ga jemuaẽmi jane ree rakue . “ Jejui Kristu 'ga rerowiaara 'gã tamũ'ẽ 'gã nui 'jau kwy , imogyau tejemiayuwamũ 'jau kwy . Tapoat 'gã 'gã neko esage are 'jau kwy ” , 'jau 'ga ojeupe mama'e apoe'emawe rakue .
43019006	Violence	Jejui 'ga resakawe 'gã 'jau : — Emu'amukat futat Jejui 'ga 'ypeywar are 'gã nupe — 'jau 'gã Piratu 'ga upe , wafukaita . Aipo wafukai ma'e 'gã mainana 'wyriara 'gã neewe Janeruwarete 'ga mogytaawa raarana 'gã neewe wafukaita Piratu 'ga upe . — Pẽẽ futat te aipo pe'je . Je najeporojukaweri 'ga ree . “ Nuapoi 'ga mama'e tywera ” , a'e je ako pẽ nupe ko — 'jau Piratu 'ga 'gã nupe . — Pẽẽ te pejuka 'ga . Je najukaa'uweri 'ga — 'jau 'ga 'gã nupe .
60001010	Grace	Ymã , Jejui 'ga rure'emauwe , Janeruwarete 'ga je'ega mome'wara 'gã Jejui Kristu 'ga rura mome'ui ojepyriwara 'gã nupe rakue . Janeruwarete 'ga 'Agesagea 'gã mu'akwaawukaa'i 'ga rur are . A'ere 'gã naeapyoi katui ee . A'eramũ 'gã 'jau : “ Anure nipo Janeruwarete 'ga 'ga amũ muri ae katu'okawamũ . A'eramũ nipo 'ga rerowiare'ema 'gã 'ga rerekou tyweaete , 'ga jukau . A'ere nipo 'ga manũ re Janeruwarete 'ga mama'e esage apoi 'ga upe ” , 'jau 'gã nakue . A'ere 'gã naeapyoi katui ee . Nokwaawi nanẽ 'gã Kristu 'ga ruawa nũ . A'eramũ 'gã oporokwaawiweramũ ee . “ Maranime sipo Janeruwarete 'ga 'ga muri ? ” 'jau 'gã ojeupe . “ Maran sipo 'ga ruri ? ” 'jau 'gã ajemogyau . A'ere 'gã naeapyoi katui 'ga ree .
63001007	Sin	Kwaiwete 'ã 'ga je'ega renupare'ema 'gã jemogyi . Ae moryteeara 'gã . A'eramũ je 'jau pẽ nupe : Pejea'gu ki pejejemogyau 'gã nui . I'me ma'ea 'gã . “ Naae 'jawe rũi Janeruwarete 'ga wa'yra 'ga muri ikue . Inãinã'nĩ te 'ga 'ga muri ” , 'jau futatee 'gã awau kwe pewara 'gã mu'jau . A'ere aipo 'jara 'gã i'me ma'ea te . Aipo 'jara 'gã niporomutari Jejui Kristu 'ga ree .
44024005	Sin	— Koa kũima'e 'ga nia'wyri . 'Ga 'ã ako judeu 'gã 'wyra moyka mama'e tywera mome'wau 'gã nupe . Moromamara'neara 'ga — 'jau Terturu 'ga imome'wau 'wyriara 'ga upe . — Jejui 'ga rerowiaara 'gã 'wyriara 'ga tãmẽjẽ . Nasare pe waranup ma'efera 'ga rerowiaara 'gã 'wyriara 'ga . Aje 'ã 'ga rekoi imome'wau .
54003016	Grace	Ymã te 'ã janeypy 'gã naeapyoi Jarejuwarete 'ga je'eg are rakue . Nokwaawi janeypya , “ Janeruwarete 'ga ra'yra 'ga nipo 'ut amanũmũ ae katu'okawamũ ” 'ea rakue . A'ere 'ga 'awamũ jane mueapyoi ee . “ Jejui 'ga 'ua ywy pe rakue , kũima'eramũ rakue . Ywy pe 'ga rekoramũ Janeruwarete 'ga 'Agesagea 'jau : ‘ Jejui 'ga esage . Nuapoi futari 'ga mama'e tywera ’ , 'jau 'ga 'Agesagea 'ga upe . Ywagipewara 'gã nanẽ Jejui 'ga resaka nũ , kũima'eramũ 'ga reko resaka nũ . 'Ga rerowiaara 'gã amũ awau kwe pe 'ga mome'wau . A'eramũ 'gã 'ga rerowiaa kwaiwete . A'eramũ Janeruwarete 'ga 'ga mojewya 'ga monou 'ga mojeupia oje'wyr ipe nũ . ”
66016021	Violence	Ama'nauu u'aa ywy are . Tuwi tuwi te aipo ama'nauua . Ipoyi te . Kwarẽta kirua te ipoyja . A'eramũ ywy pewara 'gã amara'neramũ Janeruwarete 'ga ree ama'na are . Janeruwarete 'ga kurakurapa mama'e tywer are . — Nia'wyri futari Ku'jywa 'ga . Ama'nauua 'ga omototogukat janee . A'eramũ 'ga wa'wyre'emamũ futat — 'jau 'ga 'ga kurapa .
61003013	Faith	Ymã we futat 'ã Janeruwarete 'ga 'i rakue : “ Mama'e tywera rapy re je ywy yau apou ywag yau reewe nũ . Aipoa jeremiapo yau pype nitywi futari mama'e tywera . Mama'e tywera apoara 'gã nanẽ otywe'emamũ futat nũ ” , 'jau 'ga 'ã ikwasiarukaa inuga janee rakue . A'eramũ jane 'ga remiaporama rapesaka jarejemogyau .
66006014	Description	A'eramũ ywaga owoka ojemamana ka'arana jemamana 'jawe . Ywytyt , 'ypõ'õ . Mĩmera wapopenamũ awau ojepe'au wenaw awi .
58010010	Grace	'Uwarete 'ga remifutar imũ etee futat Jejui Kristu 'ga mama'e apoi rakue . A'eramũ 'ga ojejukaukaa ae a'wyre'ema 'gã nupe rakue . A'eramũ futat 'ga amanũmũ janetywera mepyaupap ywawuje tee 'Uwarete 'ga upe rakue . Werowiaramũ 'ga jane katu'oka janetywer awi .
52001002	Faith	Jarejuwarete 'ga upe ore oroje'ega monoi pẽ nee jepi . Oreku'ia ore rerekou pẽ nee . A'eramũ ore 'jau Jarejuwarete 'ga upe : “ Oreku'i ore Tesarũn ipewara 'gã nee ” , 'jau ore 'ga upe jepi . “ 'Gã 'ã ene rerowiat tãmẽjẽ ajemogyau . A'eramũ 'gã mama'e apou eneje'eg imũ etee futat ” , 'jau ore 'ga upe jepi . “ 'Gã 'ã iporomutat ene ree nanimenime . A'eramũ 'gã eneporowykya etee iapou ” , 'jau ore 'ga upe jepi . “ Jejui 'ga rura 'gã wapesak ajemogyau . A'eramũ 'gã opoire'ema ene wi . Ene rerowiare'ema 'gã amũ 'gã nerekou tyweaete agawewi . A'etea 'gã nopoiri ene wi . Ene rerowiat ete tãmẽjẽ 'gã ajemogyau ” , 'jau ore 'ga upe oroje'ega monou , pẽ mome'wau jepi . A'eramũ ore araku'iramũ arakou pẽ nee jepi .
66006004	Violence	A'erauwe 'ga amũ 'ua kawaruu piragay 'arimũ 'ua nũ . A'eramũ eae'yi ma'e 'ga 'jau i'arimũ wapyk ma'e 'ga upe : — Ere ewau kwe pe 'gã nowajarukaa ekou ajaupe , 'gã juapisaukaa — 'jau 'ga 'ga upe . A'eramũ 'ga jyuu monou 'ga upe . A'eramũ 'ga awau . Ojeupe jy mur ire kawaruu piragay 'arimũ wapyk ma'e 'ga awau .
54006001	Recommendation	'Awamũ je ene mu'ei 'gã nemifaja 'gã nee . Ymã te 'ã 'gã amũ nitywi ka'aranũũ pyu rakue . A'eramũ 'gã ojeme'egukaa 'gã nupe 'gã nemifajamũ rakue . A'ere 'gã 'awamũ Jejui 'ga rerowiaaramũ 'gã jemogyi . “ Peenup katu katu ki pejejara 'ga je'ega ” , ere ki 'gã nupe . “ Peporowyky esageramũ tekotee 'gã jane ago'o eme 'jau ” , ere ki 'gã nupe . Janeje'ega nanẽ 'gã ikurape'ema nũ . Nia'wyri aipoa , 'jawe'em 'gã janeje'ega upe .
51003009	Recommendation	Peje'me'emamũ nanẽ pejejaupe . Mĩmera kasi peapo ne , a'e je pẽ nupe . Ymã 'ã mama'e tywera ete peapo rakue . A'ere pẽẽ 'awamũ Jejui Kristu 'ga ree pejemogypyyk . A'eramũ pẽẽ 'awamũ mama'e tywera apou'jape'ema pejejemogyau .
66002020	Sin	A'ere mama'e mũ nia'wyri jee . Jesepeu ẽẽ jeremiayuwa 'gã mu'jau tywet mama'e tywer are . “ Je Jarejuwarete kĩã je'ega mome'wara ” , 'jau futatee ẽẽ 'gã nupe . A'ere ẽẽ 'mea te ẽẽ rerekoi . Mama'e tywera apo are ẽẽ jeremiayuwa 'gã mu'jau . “ Pejejemirekoe'em are pẽnekoa esage ” , 'jau futatee ẽẽ 'gã nupe . “ Pejemene'em are pẽnekoa esage ” , 'jau futatee 'gã nupe , 'gã mu'jau tywet . “ Maira'me a'agawa upe imonopyrera esageay pẽnemi'uramamũ ” , 'jau futatee ẽẽ 'gã nupe . A'etea 'ã ẽẽ nepemuẽmi pejejewi . A'eramũ je te'arasigamũ tekou pẽ nee .
48003008	Grace	Ymã te Janeruwarete 'ga 'i aipo 'jau Abraão 'ga upe rakue : “ Je rerowiaaramũ ereko . A'eramũ ene ejesageramũ ekou jee . Tejerowiaara 'gã nupe juejue nipo je 'i , pẽnesage jee , je 'i . Ene upe te'eawera 'jawerimũ etee futat je 'i 'gã nupe tejerowiaramũ ” , 'jau 'ga Abraão 'ga upe rakue . “ Judeue'ema 'gã nupe miamũ nipo je 'i : Pẽnesage jee , je 'i , ene 'jawe 'gã tejerowiaramũ ” , 'jau 'ga Abraão 'ga upe rakue . A'eramũ Janeruwarete 'ga Abraão 'ga upe u'eawera kwasiarukaa 'ga amũ upe rakue .
58012005	Recommendation	Pemoka'jam sipo pejejeupe Jarejuwarete 'ga 'eawera ? Pẽ maku'iawamũ 'ga 'jau wa'yramũ pẽ nupe : “ Peje'eganuw iki Jarejuwarete 'ga pejejeupe 'ga je'eg ywyrafe'nĩnamũ . Pẽku'ipap kasi pejejeupe 'ga je'eg are ne .
58013017	Recommendation	Pẽ'wyriara 'gã 'ã ojejuka esage pẽ nee , pẽ mu'jau Jarejuwarete 'ga remifutar are . A'eramũ ki pẽẽ 'gã je'ega renupa te . Mama'ea pẽẽ iapou pejejeupe 'ga 'eawer imũ etee . Anure nipo 'gã pẽ nee opota'waawera mome'ui Jarejuwarete 'ga upe . A'e are 'gã opota'wa esageramũ pẽ nee . A'eramũ ki pẽẽ 'gã je'ega renupa . Oje'ega pẽẽ enuw ire 'gã mama'e apoi wekõẽãjamũ . Kasi 'gã oje'ega renuwe'emamũ 'gã 'arasigamũ akou pẽ nee ne . A'eramũ nipo pẽẽ nanẽ peje'arasigamũ pejejemogyau nũ . Janeruwarete 'ga nipo pẽ nerekou tyweaete ee . A'eramũ nipo pẽẽ peje'arasigamũ pejejemogyau .
44013019	Description	— Kanaã ywy pe 'gã waẽm ire Janeruwarete 'ga peuwara 'gã apisaukaa 'gã nupe . Sete amunawa pype Janeruwarete 'ga 'gã motaukarukaa rakue , mama'e tywera apoaramũ rakue . 'Gã ywy pojekaukaa 'gã nupe . A'eramũ Janeruwarete 'ga aipo ywy monou judeu 'gã nupe , wemiayuwa 'gã nupe , 'gã nupawamũ . A'eramũ 'gã ma'ea futat aipo ywya . Namutamutat 'gã ajemogyau aipo ywy pe .
54006003	Faith	Janejararete 'ga , Jejui Kristu 'ga je'ega a'jea futat . A'eramũ jane 'ga je'ega renuparamũ Jarejuwarete 'ga remifutar imũ mama'e apou . A'ere nipo 'gã amũ nafutari 'ga je'ega . A'eramũ nipo 'gã mama'e amutee are te nipo ajamu'jau .
63001010	Recommendation	A'eramũ ki pẽẽ pejeje'wyr ipe pejemu'jat tywera 'gã amũ waẽmamũ , 'gã mogeukare'ema pejejog ipe . Peapeje'eg nanẽ kasi 'gã ne .
47001005	Grace	Ymã 'ã ia'wyre'ema 'gã Kristu 'ga rereko tyweretei rakue . Nan tee futat ajee 'gã 'ã ore rereko tyweri , Kristu 'ga rerowiaaramũ ore jemogyramũ . A'ere 'ga 'gã ore rereko tyweramũ Kristu 'ga rekoi ore pyri ore mouagukaa ore rereko tywera upe .
65001011	Sin	Anure nipo Janeruwarete 'ga 'gã nerekou tyweaete 'gã tywer are . Ymã 'ã Kaĩ 'ga oporerekoaywereteramũ wewirera 'ga ree rakue . Nan pẽ mu'jar a'wyre'ema 'gã Kaĩ 'ga 'jawe 'ga jemogyi . Parãu 'ga 'ã mama'e a'je'ema ete iapou ka'aranũũ are rakue . Kore 'ga nanẽ 'ã Janeruwarete 'ga je'ega renupe'ema rakue . Mĩmera 'ga 'ã oje'eganuwe'emamũ Jarejuwarete 'ga upe rakue . Aipo 'gã 'jawe ajee 'ã pẽ mu'jar a'wyre'ema 'gã jemogyi pẽ pype . A'eramũ nipo Janeruwarete 'ga 'gã 'jawerimũ etee futat 'gã monou mama'eukwaawa rapyaw ipe anure .
65001010	Sin	A'ere 'ã pẽ nupe 'ut ma'e 'gã nanarũi . Ajamue ekoete 'ã wemikwaawe'ema mama'e are . Wemiapoapoa etee futat ae mama'e wapo . Sã'ã kasurua 'ã wea'are'ema mama'e are . Mama'e upe 'ã opajai ekoeteramũ etee . Nan tee futat moromu'jar a'wyre'ema 'gã . Naea'ari mama'e esage are .
58011007	Faith	Nue 'ga nanẽ 'ã Jarejuwarete 'ga je'ega renupara rakue nũ . “ Anure nipo je amana monoi ywy pe tejerowiare'ema 'gã momapa . A'eramũ pẽẽ yaruu apou 'y awi pejejejagawamũ ” , ojeupe Jarejuwarete 'ga 'eramũ Nue 'ga 'ga rerowiaa rakue , yara apou 'ga je'eg imũ etee futat rakue . Amana kyre'emauwe Nue 'ga yara apou erekou . A'eramũ 'ga , wa'yra 'gã netee futat amanũme'em rakue . Nue 'ga ra'yra 'gã etee Jarejuwarete 'ga je'ega renupa 'uwa 'ga pyri rakue . A'eramũ 'gã etee futat ojejaga yara pype . 'Gã nesea Jarejuwarete 'ga rerowiara resaukaa amumera 'gã nupe . Amumera 'gã nuerowiari Nue 'ga je'ega , ojeupe Nue 'ga Jarejuwarete 'ga je'ega mome'uramũ . A'eramũ 'ya 'gã apisau . Werowiaramũ Janeruwarete 'ga 'jau Nue 'ga upe : “ Je rerowiar ape . A'eramũ ene ejesageramũ jee ” , 'jau Janeruwarete 'ga Nue 'ga upe rakue .
58009006	Description	Taityoga 'gã iapopaw ire mainana 'gã awau osou Jarejuwarete 'ga rupaw ipe mama'e apou Jarejuwarete 'ga 'eawer imũ . Ai'iwe , ai'iwe 'jau 'gã awau osou mama'e apou 'ga upe rakue .
44007051	Sin	— A'ere nipo 'ã pẽẽ nanẽ nepeenuwi etee Jarejuwarete 'ga je'ega nũ . Jareypy 'gã 'jawerimũ etee futat nipo 'ã nepeenuwi etee 'ga je'ega . Nepẽapyai futari nipo 'ã pẽẽ . “ Naani . Narafutari ore ” , 'jau etee 'ã pẽẽ 'ga 'Agesage upe — 'jau Estevão 'ga 'gã nupe .
54001009	Sin	A'eramũ Moisesi 'ga remikwasiarera mama'e tywera apoaramũ aetywera resaukaa ae upe . Nako esage ma'e 'gã nupe rũi Moisesi 'ga 'ga je'ega kwasiari rakue . Ako tywet ma'e 'gã nupe etee 'ga ikwasiari rakue . 'Gã tywer are 'gã mueapyoukaawamũ te 'ga ikwasiari inuga rakue . Ako tywet ma'e 'gã nomojerowiari futari 'wyriara je'ega . Jarejuwarete 'ga remifutara 'gã nuapoi futari . Nomuorywi 'gã Jarejuwarete 'ga . Mama'e tywera etee futat 'gã wapo . Niporomutari 'gã Jarejuwarete 'ga ree . 'Ga je'ega nanẽ 'gã ifutare'ema nũ . 'Gã oporojuka ma'ea futat . 'Uwa miamũ futat 'gã ajuka . Oya miamũ futat 'gã ajuka .
46005009	Recommendation	Ka'arana je akwasiat imonou pẽ nupe ikue . “ Pekotee mama'e tywera apoara 'gã nui ” , 'jau je ikwasiaa ka'aran are imonou pẽ nupe ikue .
48001015	Grace	A'ere Janeruwarete 'ga ymã we futat je pyyrũi oje'ega mome'waramũ rakue . Je'are'emauwe futat 'ga je pyyrũi ojeupe mama'e apoaramũ rakue . Naapoi agawewi je mama'e esagea ikue . A'etea 'ga je pyyrũmũ ojeupe oporowyky ma'eramũ rakue .
45007015	Description	Najereapyoi je tejemiapoarũe'em are . “ Mama'e esagea etee taapo 'jau ” , 'jau je numiamũ . A'e reewi je mama'e tywera etee iapoi nũ . Mama'e tywera apo are teparuapowere'emamũ agawewi . A'etea je mama'e tywera apou etee nũ .
61003018	Faith	Jejui Kristu 'ga ree taetu pejejemogypyyka pejejemogyau . 'Ga je'eg imũ taetu pejejemogyau esage . A'eramũ nipo pẽẽ Jarejararete 'ga kwaapa katu katu . A'eramũ taetu jane katu'okarera 'ga opota'waramũ pẽ nee . A'eramũ ki jane 'ga muorypa jarejemogyau . 'Awauwe futat , anure miamũ futat jane 'ga muorypa jarejemogyau , jareojere'emamũ . Nan iki sajemogy , a'e je pẽ nupe . Kweramũ etee jeje'ega pẽ nupe .
46004010	Description	A'eramũ nipo Kristu 'ga rerowiare'ema 'gã 'jau oree : “ I'akwaawe'ema 'gã ajemogy ” , 'jau nipo 'gã oree , Kristu 'ga ore imome'u are . A'ere 'ã pẽẽ nanarũi pe'je : “ Jane 'ã jane'akwaap Kristu 'ga ree ” , 'jau etee 'ã pẽẽ pejejaupe , pejejerowiaraipa etee pejejee . A'ere 'ã ore akotee ma'e 'jawe ete . A'ere 'ã pẽẽ 'wyriara 'jawe pejemogy . Ore ree 'ã 'gã opojejuka esage'emamũ . A'ere 'ã pẽ nee 'gã opojejuka esageramũ ajemogyau .
60005009	Faith	A'eramũ ki pẽẽ Jejui 'ga ree te futat pejejemogypyyka pejejemogyau . Perowiat kasi mama'eukwaawa 'wyriara je'ega ne . Pẽfuakar iki jupe . Pẽnea'ar iki pejejewirera 'jawewara 'gã nee , Jejui 'ga rerowiaara 'gã nee . 'Gã nanẽ 'ã ojereko tywerukaa ajemogyau nũ . 'Ga rerowiare'ema 'gã 'gã nerekou tyweaete . A'eramũ 'gã ajemogyau tyweaete pẽ 'jawe futat . Amunawa moyka 'ga rerowiare'ema 'gã 'ga rerowiaaramũ jane rerekou tyweaete .
51003022	Recommendation	Pẽẽ mũ nipo pejeporowykyau pejejerekwara upe . A'eramũ ki pẽẽ pejejerekwara 'gã je'ega renupa . 'Gã amũ nipo oporowykyau esage werekwara 'ga reape etee . Werekwara 'ga remiesaga tywi nipo 'gã oporowykyau esage'em . A'ere kasi nanarũi peapo ne . Pejejepyri pejejerekwara 'ga rekoe'emamũ nanẽ ki pẽẽ mama'e apou esage pejejerekwara 'ga 'eawer imũ etee futat . Pekwaap 'ã Jarejararete 'ga Jejui Kristu 'ga . A'eramũ pẽẽ pejeporowykyau esage 'ga muorypawamũ .
66017012	Description	A'eramũ 'ga 'jau jee nũ : — Amueapyo je ene ja'waraiwa rasĩ are nũ . Asĩa teis 'gã 'wyria'ria . Nuapygi we 'wyria'riramũ ajemogyau . A'ere ja'waraiwa 'gã mogyi opoirũnamũ . Majepei ora rupi etee nipo 'ũina 'wyria'riramũ .
46002012	Grace	Jejui 'ga rerowiaaramũ jane upe Janeruwarete 'ga U'agesage muri . Namama'eukwaawa rũi jane sireko . Jarejuwarete 'ga 'Agesagea te jane sireko . A'eramũ 'ga 'Agesagea jane mueapyoukaa jane upe 'ga remimurer are .
59005001	Recommendation	Ika'aranũũ kwai ma'eramũ ki peapyaka jeje'eg are . Pẽẽ mũ 'awamũ ika'aranũũ kwai ma'eramũ futat numiamũ . A'ere nepeenuwi Jarejuwarete 'ga porogyta . A'eramũ nipo pẽẽ anure pejekou tywet . Pẽ'arasiga nipo pẽ nerekou . Peje'arasiga nipo pẽẽ erajaa'wau erajemogyau .
66002010	Recommendation	Pekyje awi pejejereko tyweram awi . Anurenure'i nipo mama'eukwaawa 'wyriara pẽẽ mũ munewukaa pẽ mu'ama moromunepawa pype . “ Taesak 'gã 'ga rerowiar awi 'gã poira 'jau ” , 'jau nipo mama'eukwaawa 'wyriara pẽ nupe . A'ere nipo teis etee peset 'gã pẽ nereko tyweretei . A'ere kasi pepoit Jarejuwarete 'ga rerowiar awi ne . Pẽ apisi agawewi nipo 'gã . A'ere kasi pepoit futat Jarejuwarete 'ga rerowiar awi ne . 'Ga rerowiar awi pepoire'emamũ je pẽ mogyi nakwaparimũ ete rũi Jarejuwarete 'ga pyri — 'jau 'ga ikwasiarukaa jee .
54006011	Recommendation	A'eramũ ki ene Janeruwarete 'ga remifutara apoaramũ mama'e tywera apo awi ejea'gwau , ki Timoteo . Mama'e esage etee iapou . Jarejuwarete 'ga remifutar imũ etee futat mama'e apou ekou . Ejemogypyyg ete ki ekou 'ga ree . Ejejuka esage ki Jejui 'ga rerowiaara 'gã nee . Ejeupe mama'eay ijesaukaramũ kasi erepoit 'ga rerowiar awi ne . Epota'wa esageramũ etee futat ekou 'gã nee .
59005005	Sin	'Awa ywy pe pejejemogyau kwaiwete futat pẽka'aranũũa . A'eramũ 'ã pẽẽ pejeporowykyawe'em . Pejejemifutara etee 'ã pẽẽ iapou . Sã'ã pẽẽ pejejeymawa mũ moky'ra i'upyramũ . A'eramũ 'ã pẽẽ imoporowykyukare'ema . A'eramũ 'ã pẽẽ iky'ra re ijukau . Nan tee futat pẽẽ . Nepeporowykyi . Pejejemifutara etee 'ã iapou . A'eramũ nipo anure Janeruwarete 'ga pẽ monoukaa mama'eukwaawa rapyaw ipe pẽ nerekou tyweaete .
66004004	Description	Wĩti kwaturu 'wyria'ri renawa 'wyriararete renawa mamana . Aipo 'arimũ wĩti kwaturu 'gã wapyka ajemogyau , 'wyria'ri 'gã . Aipo 'gã Jarejuwarete 'ga je'ega wenup katu katu futat . Taity aparasiga nanẽ 'gã erekou nũ . 'Wyriara akagyrũa nanẽ 'gã erekou waka'garimũ . Aipo akagyrũa ouru apopyrera te .
66018007	Description	'Awamueuu futat 'ã 'gã ipãjẽ ma'ea rai'i . Ikaraemã kwai ma'ea 'gã nai'i . A'ere 'awamũ pẽẽ te 'gã pereko tywerete kwaiwete , 'gã mu'arasiga kwaiwete . ‘ Ore te 'ã ywy pewara 'gã 'wyriararetea . Namajawera 'jawewara rũi 'ã ore . Norojemayrũi ore mama'e are ’ , 'jau aipoa oje'wyrarete pewara 'gã .
60003007	Recommendation	'Awamũ je emireko ma'eramũ pẽ mu'akwaawi pejemogy are . Pẽnemireko 'gã nifuakari pẽ 'jawe . A'eramũ ki pẽẽ pejejemireko 'gã nerekou esage . Pejejejukau esage 'gã nee . Anure nipo Jejui 'ga pẽ nerooi pẽ mogyau ojepyri . Pẽnemireko 'gã nanẽ 'ga rerowiaa nũ . A'eramũ 'ga pẽnemireko 'gã nanẽ erawau imogyau ojepyri nakwaparimũ rũi nũ . A'eramũ ki pẽẽ 'gã nerekou esage etee futat . Kasi a'e pe Janeruwarete 'ga nuenuwi pẽje'ega ojeupe peje'egamũ ne .
54002012	Recommendation	Ae jatykaaw ipe kũjãmera 'gã naae mu'earũi kũima'eramũ . Kũima'eramũ etee te ae jamu'akwaawi . Na'wyriara rũi kũjãmera 'gã . A'eramũ ki kũjãmera 'gã wapyakau etee ajemogyau .
46001009	Faith	U'eawer imũ etee futat Janeruwarete 'ga mama'e apoi . A'eramũ jane jarejemogypyyka jarejemogyau 'ga ree . 'Ga 'ã jane mũ'ẽ werowiare'ema 'gã nui , jane mujaa jane mogyau wa'yra 'ga , Jejui Kristu 'ga ree . Janejararete 'ga ree jane mujaa jane mogyau . A'eramũ jane jarejemogypyyka 'ga ree .
48005013	Recommendation	Pẽẽ 'ã Janeruwarete 'ga pẽ mũ'jãu 'gã nui . “ Pepoit ymãwarera mama'e awi ” , e'i 'ga pẽ nupe . “ Au'je ki mama'e apo re Moisesi 'ga remikwasiarer imũ pejejemuesageawamũ ” , 'jau 'ga pẽ nupe rai'i . Moisesi 'ga remikwasiarer imũ agawewi nipo pẽẽ mama'e apowe'em . A'etea kasi mama'e tywera peapou'jaw ine pejejemifutar imũ ne . Peapo kasi mama'ea pejejemuorypawamũ etee ne . Naani . Pejopoar iki mama'e apo are . Pejepota'waramũ pejejuee .
59002012	Recommendation	A'eramũ ki pẽẽ 'ga je'ega renupa katu katu . 'Ga 'eawer imũ etee futat pejejemogyau 'ga upe . Oporogyta renuw ire 'ga pẽ katu'ogi . A'eramũ futat 'ga pẽ mueapyou oje'eg are , mama'e tesirũ apoukare'ema pẽ nupe . A'eramũ 'ga 'jau pẽ nupe : “ Jeporogyta peenup katu katu ra'e . A'eramũ pẽẽ pejejesageramũ jee ” , 'jau nipo 'ga pẽ nupe . A'eramũ ki pẽẽ 'ga je'eg imũ etee futat mama'e mome'wau 'gã nupe . Pejeporogytau esage pejejemogyau 'gã nupe 'ga je'eg imũ etee futat . Anure nipo Janeruwarete 'ga ae majatykai wowase tapy'ỹi tesirũmera reewe futat . Aipoa 'ara rupi nipo 'ga jane mome'wau 'gã nupe 'gã nowase . Ajuee ae jemuaẽme'emawera rerapoa 'gã nupe . Aipo 'gã nee Janeruwarete 'ga ajemuaẽme'ema . Ajuee ajemuaẽm ma'efera 'gã nee etee te nipo 'ga jemuaẽmi . A'eramũ nipo 'ga ajuee ajemuaẽm ma'efera 'gã nerekou tywere'ema , wowase ae majatykaawa 'ara rupi .
46012005	Faith	
45009005	Description	Judeu ypy ypy 'ga 'ã Abraão 'ga rakue . Isaki , Jako . Mĩmera 'gã judeu ypyfera 'gã . 'Gã juapyreramũ ore judeua . Israeu 'ga juapyrera futat Jejui Kristu 'ga akou 'awa ywy pe 'ur ire rakue . Janeruwarete 'ga 'ã wemiapoferamũ ae 'wyriararetea agawewi . A'etea 'ga Israeu 'ga juapyreramũ tãmẽjẽ ore mũ'jãu wemiayuwareteramũ rakue . A'eramũ amunipo 'ã ore 'ga muorypa aruojere'emamũ ee .
47001006	Description	'Gã orojereko tywer ire miamũ ore pẽ poari Jejui 'ga rerowiar ywyapiukaa pẽ nupe . Kristu 'ga wejue ore poat ore mouagukaa orojereko tywera upe . A'eramũ ore nanẽ pẽ poararũmũ pẽ mouagukaa nanẽ jupe nũ .
47001021	Faith	Janeruwarete 'ga futat 'ã Jejui Kristu 'ga rerowiarukaa oree . Pẽ nupe nanẽ 'ga futat 'ga rerowiarukaa rakue . 'Ga futat 'ã jane mujat Jejui Kristu 'ga ree . 'Ga futat 'ã jane mogyau wemiayuwamũ .
44010015	Recommendation	Aipo 'ga 'eramũ Janeruwarete 'ga 'jau 'ga upe : — Naani . Oreremi'ue'ema ere awi jeremiapofera upe — 'jau Ku'jywa 'ga 'ga upe .
66018009	Sin	A'eramũ nipo tatasiga resakawe ywy pewara 'gã 'wyriara 'gã ojemayrũmũ 'gã nee . “ Ukaipap nipo kwe 'gã ” , 'jau nipo 'gã ajaupe . Mama'e tywera 'gã iapou aipoa oje'wyrarete pewara 'gã pyri . Ojemoka'aranũũmũ mama'e tywera pyu . A'eramũ nipo 'gã ajaa'wau ee .
43014023	Faith	A'eramũ Jejui 'ga 'jau 'ga upe : — Je ree iporomutat ma'e 'gã jeje'ega wenup futat . A'eramũ Jeruwarete 'ga oporomutaramũ aipo 'gã nee . Tejuwarete 'ga retee futat je rekoi 'gã nupe .
62004010	Grace	Najane ra'ne rũi te 'ã Jarejuwarete 'ga ree janeporomutat rakue . 'Ga ra'ne tãmẽjẽ futat te 'ã iporomutat jane ree rakue . A'eramũ ako 'ga wa'yra 'ga muri janetywera jane wi imoiawamũ ikue . A'e are jane 'ã Janeruwarete 'ga iporomutat jane ree 'e kwaapa . Jarejeapyoramũ 'ã jarejemogyau jarejee 'ga poromutar are .
62001007	Faith	Ku'jywa 'ga 'ara renyfuga 'jawe futat . Nuapoi 'ga mama'e tywera . Mama'e esagea etee te 'ga wapo . 'Ga 'jawe jarejemogy re jarejekoty'aa esage ete jarejuee . Oje'jawe jane jemogy re 'ga wa'yra 'ga , Jejui Kristu 'ga ry pyu jane pireita akou , janetywera moia akou jane wi .
48004007	Grace	A'eramũ pẽẽ a'eramũ na'ga upe mama'e apoara etee rũi pejejemogyau . Naani . 'Ga ra'yramũ nanẽ futat pejemogy nũ . A'eramũ 'ga a'eramũ wa'yra 'gã nupe wemimonofera monou pẽ nupe nanẽ nũ .
58001008	Faith	A'ere 'ga wa'yra 'ga upe 'ga 'i : “ Ene je 'jawewara . A'eramũ ene e'ỹina 'wyriarareteramũ ejemiayuwa 'gã nupe . Nakwaparimũ rũi futat e'ỹina 'wyriarareteramũ 'gã nupe . Mama'e a'jea etee te eremome'u 'gã nupe . Mama'e tywera apoara 'gã etee ki ereko tywet 'gã nemiapo tywer are .
43010033	Sin	— Naani . Naeneremiapofer are rũi orefueweramũ ene ree . Janeruwarete 'ga te 'ã erekurap ekou . A'eramũ ore oroporojukaweramũ ene ree — 'jau 'gã 'ga upe . — Kũima'e teea te ene . A'ere 'ã ene “ Je Jarejuwarete 'ga 'jawewara ” , ere oree . Aipo ene'ea 'ga kurapara te ereko — 'jau 'gã Jejui 'ga upe amara'neramũ 'ga ree .
66014011	Description	Tatasiga awau nipo au'jeteramũ futat ojeupia . Nowewi'i futari . Wojere'emamũ futat 'yẽ'ẽ awi 'ut ma'efera muoryparera 'gã mayrũ 'gã nerekou . Era rerekwara 'gã nanẽ 'gã mayrũmũ ojere'ema futat — 'jau ywagipewara 'ga awau wafukaita 'gã nupe .
47004001	Faith	Janeruwarete 'ga ajemuaẽma ore ree . A'eramũ 'ga ore mogou ojeupe oporowyky ma'eramũ . Jejui Kristu 'ga mome'waramũ 'ga ore mogou ojeupe ikue . A'eramũ ore orojorypawe'emamũ arajemogyau .
58013006	Faith	A'eramũ ki jane jarekyjawe'em . “ Jarejararete 'ga je poat . A'eramũ je tekyjawe'em tejereko tyweara 'gã nui . Je ree 'ga jejuka re maran 'ga amũ je rereko tyweretei nũ ” , 'jau je tejee . A'eramũ je tekyjawe'em .
45014003	Recommendation	Ma'eramũ sipo ajee pẽẽ wyro'o 'waramũ wyro'o'ware'ema 'gã peago'o pejejemogyau wyro'oa 'gã i'ue'emamũ ? Wyro'o 'ware'emamũ nanẽ sipo pẽẽ ma'eramũ 'gã ago'wau wyro'oa 'gã i'uramũ ? Naani . Pejamue awi nanuar are . Janeruwarete 'ga te 'gã omogy wemiayuwamũ .
45015005	Grace	Jarejuwarete 'ga upe teje'ega monou te'ỹina pẽ nee : “ Ene te 'ã Oreruwaretea , Kiapi'ni . Ene te 'ã ore muapyterãtã ape mama'eay upe . Ene te 'ã ore maku'iu mama'e are . A'eramũ ki ene eja'yra 'ga rerowiaara 'gã mogyau majepei 'yweteewara 'jawe ” , 'jau je Jarejuwarete 'ga upe pẽ nee . Majepei 'yweteewara 'jawe pejemogyramũ nipo pẽẽ mama'e apou Jejui Kristu 'ga 'jawerimũ etee futat . A'eramũ nipo pẽẽ Jarejuwarete 'ga muorypa , Jarejararete 'ga , Jejui Kristu 'ga Ruwarete 'ga muorypa pejeju'jaju'jawe etee futat .
58007027	Description	Ymã mainana 'wyriararete 'gã mama'e tywera apoi rakue . A'eramũ 'gã wyra rapy ojere'ema futat rakue . Otywera mepyawamũ ra'ne 'gã wyra rapyau rakue . Otywera mepy re etee 'gã wyra rapyi opytuna 'gã tywera mepyawamũ rakue . A'ere Jejui 'ga nanarũi . Nuapoi futari 'ga mama'e tywera . Janetywer are te 'ga manũi rakue . Majepei tee futat 'gã 'ga jukau rakue . Najukau'jawi futari 'gã 'ga rakue .
62003017	Sin	Amumeramũ nipo jane jaremama'e tywe'emamũ . A'eramũ ki imama'e ma'eramũ pemono amũ pejejaupe . Nan ae Jejui 'ga rerowiaaramũ mama'e apoi . Mama'ea ajaupe imonoare'emamũ sipo ae “ Je Jarejuwarete 'ga arowiat ” , 'jau ? Naani . O'meramũ te ae 'i poromũ .
47005008	Faith	A'eramũ ore araku'iramũ arajemogyau . Jarejuwarete 'ga pyri oreoweramũ arajemogyau .
60002011	Recommendation	Pẽẽ 'ã jejekoty'aawaretea . A'eramũ je pẽ mu'akwaapa mama'e are . Napejeje'wyr ipe rũi pejemogy . Tekotee 'gã 'wyr ipe te pejemogy ra'ne . 'Au 'ã jane jemogyi kwaparimũ warãu etee futat . Ywag ipe oo ma'eretea te jane . Aipoa te jane'wyraretea . A'eramũ ki pẽẽ mama'e tywera apowe'em pejejemifutar imũ etee ne . Pejejemifutar imũ etee mama'e apo re pẽẽ mama'e tywera peapo pejejemogyau ne .
60002017	Recommendation	Pejejuka esage pãwẽ pãwẽ ki pejejuee . Pejeporomutaramũ Jejui 'ga rerowiaaramũ pejejuee . Peje'wyriara 'gã ki pepojeup . Jarejuwarete 'ga taetu pẽẽ ipojeupa .
44007025	Description	“ Jepytuna 'gã nipo je kwaap . 'Awa ywy awi 'gã nenũ'jãwamũ je ene monoi Jarejuwarete 'ga 'ea nipo 'gã ikwaapa ” , 'jau Moisesi 'ga ojeupe numiamũ . A'ere 'gã nokwaawi . “ Janeruwarete 'ga 'ga mut 'gã nenũ'jãu Egitu ywy awi ” 'ea kwaape'ema ajemogyau .
50003002	Violence	Pejea'gu ki Jarejuwarete 'ga je'eg are moromu'jat tywer awi . 'Gã amũ awau kwe pewara 'gã mu'jau o'me are . “ Judeu 'gã 'jawe imojewagipyrera 'gã etee Janeruwarete 'ga remiayuwa . Imojewagipyre'emamũ pẽẽ na'ga remiayuwa rũi ” , 'jau 'gã awau kwe pewara 'gã mu'jau ee . A'ere aipoa naa'jea rũi . 'Gã 'me ate . Aipo 'jara 'gã ia'wyre'emamũ futat . A'eramũ ki pẽẽ 'gã nerowiare'ema pejejemogyau .
56001016	Sin	“ Jarejuwarete 'ga je akwaap ” , 'jau futatee nipo 'gã . A'ere naani . Nuenuwi futari 'gã Jarejuwarete 'ga je'ega . A'eramũ 'gã na'ga remiayuwa rũi . Imara'ne ma'e 'gã . A'eramũ 'gã mama'e esage apowarũe'em futat . A'eramũ 'gã a'eramũ a'je'em are etee ajamu'jau .
45010002	Faith	Tepytuna 'gã je akwaap te'ỹina . 'Gã 'jawe futat je rekoi ikue . Iporowykywet 'gã Jarejuwarete 'ga upe numiamũ . 'Ga muoryw are nanẽ 'gã afueweramũ nũ numiamũ . A'ere 'gã nokwaawi 'ga remifutara .
47001004	Grace	Ore upe mama'e tywera jeaporamũ , Janeruwarete 'ga ore mojemogypyyka jui ojee ai'i . A'eramũ ore nanẽ pẽ poaa 'ga oropoaawera 'jawerimũ etee futat .
55002015	Recommendation	Eporowyky esage ki Jarejuwarete 'ga upe . Eko esage nanẽ ki 'ga upe nũ . A'eramũ 'ga wowase enewaw ipe 'jau ene upe : “ Ene 'ã jeremiayuw esagea futat . Ene a'jea futat jeje'ega eremome'u esage ekou . Ene a'jea futat ereporowyky esage jee ” , 'jau nipo 'ga ene upe , ojeupe ene eporowyky esageramũ . 'Ga upe eporowykyau esage 'eramũ ene ejenosõue'em 'ga rowase ewaw ipe . 'Ga je'eg are etee ki 'gã emu'e .
53002004	Description	Aipoa kũima'e 'ga nipo o'meramũ ae upe . “ Je 'ã pãjẽretea futat . Nitywi 'ga amũ je 'jawe ” , 'jau futatee nipo 'ga . “ Pemuoryp kasi maira mũ ne . Ku'jywa 'ga miamũ kasi pemuoryw ine . Je etee futar iki je muoryp pejepe ” , 'jau nipo 'ga pẽ nupe najuejue etee . A'eramũ nipo 'ga awau Jerusareg ipe miamũ futat . Awau nipo 'ga osou Janeruwarete 'ga mogytaaw ipe wapyka 'gã nowase . “ Je 'ã Pẽnuwaretea futat ” , 'jau futatee 'ga awau ae upe . Aipoa mama'e tywera jara 'ga jesaukar ire te nipo Janejararete 'ga ruri .
49006004	Recommendation	Pẽẽ nanẽ 'gã nuwamũ pejeja'yra 'gã nerekou esage nũ . Pemue ekoete kasi 'gã ne . Kasi a'e pe 'gã mara'neramũ etee ajemogyau ne . A'eramũ pẽẽ kũima'eramũ pejeja'yra 'gã mu'jau 'gã neko esage are . Kristu 'ga 'eawer imũ pejeja'yra 'gã mu'jau 'gã mosõu mama'e tywera apo awi .
45008037	Grace	Aipoa sipo Janejararete 'ga momoirukaa jane wi ? Naani . Iporomutat 'ga nanimenime jane ree jane jemogyramũ . A'eramũ 'ga jane muapyterãtãu mama'eay upe . A'eramũ mama'eaya jane maku'ipawukare'ema .
44026014	Violence	A'eramũ ore arajupa aru'aa enywyter ipe futat teirũ 'gã netee . A'eramũ Janejararete 'ga eny awi je 'aramũ oje'ega jee . Judeu je'eg imũ 'ga oje'ega jee . Epyreu 'jawa 'ga iapou jee . “ Ma'eramũ te je rereko tywerete ape , ki Saulo ? ” 'jau 'ga jee oje'ega . “ Sã'ã ene ejeymawa ejenuwe'emamũ , inupã ywyra pyu , imayrũmũ . Nan tee futat je renuwe'emamũ ene te futat erejemayrũ . Je rerowiaara 'gã erereko tywerete jepi . A'eramũ je ene mayrũukaa ” , 'jau 'ga jee — 'jau 'ga imome'wau 'gã nupe .
66002009	Sin	Akwaap katu katu futat je pẽẽ . Mama'eay upe pẽnuag pejejemogyau je ree . Nepẽtywi pẽẽ mama'e pyu 'au . A'ere pẽẽ imama'e kwai ma'erama futat pejemogy . Jeremiayuwa pẽẽ . A'eramũ pẽẽ iporiae'ema futat . 'Gã amũ nipo pẽ ago'wau je ree . Aipo 'gã nipo 'jau : “ Judeuretea futat ore . A'eramũ ore Jarejuwarete 'ga remiayuwaretea futat . Ore te futat 'ga remiayuwaretea . Pẽẽ naani ” , 'jau nipo 'gã pẽ nupe . O'meramũ te 'gã 'i . NaJaneruwarete 'ga remiayuwa rũi agawewi 'gã . Mama'eukwaawa remiayuwa te 'gã . Mama'eukwaawa 'wyriara tee 'gã amuoryp ajemogyau .
46013006	Faith	Ajuee iporomutat ma'e 'gã u'arasigamũ ajuemiapo tywera resakawe . Niku'i etee 'gã ee . Mama'e esagea 'gã iapo re tee 'gã ku'iramũ ajemogyau . Mama'e a'je are etee te 'gã ku'iramũ .
59001021	Recommendation	A'eramũ ki pẽẽ mama'e tesirũ apowe'em . Mama'e tesirũ apo awi pejepoia . Nanuara te Janeruwarete 'ga afutat . A'eramũ pẽẽ Jarejuwarete 'ga remifutar imũ etee futat mama'e apou . 'Ga je'eg are tee ki peapyaka pejejemogyau . A'e are pejejea'aramũ . A'eramũ futat pejejeapyoramũ ee . 'Ga rerowiaa nanẽ pejejemogyau nũ . 'Ga je'eg are eapyo ma'eramũ jane 'ga remifutara kwaawi . Oporogyta jane erowiaramũ 'ga jane katu'ogi jane mogyau wemiayuwamũ . A'eramũ nipo 'ga anure jane rerawau ywag ipe jane mogyau ojepyri futat .
46003006	Grace	Sã'ã 'ga amũ y'wa ra'ỹi tyma ko pype . A'ere 'ã amutee 'ga etee akou imuakỹmaramũ . A'ere 'ã naitymarera 'ga rũi imuakỹmarera 'ga retee rũi imomoporukari . Janeruwarete 'ga tee omomoporukat imuaranupa 'jau . Nan tee futat ore . Je 'ã y'wa ra'ỹi tymara 'jawe . Aporu 'ga 'ã imuakỹmara 'jawe . Jejui 'ga ako je amome'u pẽ nupe ikue . A'ere 'ã Aporu 'ga pẽ nui je o re awau pẽ mu'jau , 'ga remifutar are rai'i . A'ere 'ã Janeruwarete 'ga te Jejui 'ga rerowiarukari pẽ nupe .
66014008	Sin	A'ere ajepeja ywagipewara awau owewiau 'ga rewiri nũ . Aipo 'ga 'jau : — 'Gã 'wyraretea nipo 'gã wetyk futat , Papironi 'jawa . Aipoa amunaw ipewara 'gã oporomotyweriweramũ ajuee . “ Pe'je pejejua mama'e tywera apou ore pyri ” , 'jau 'gã ajaupe . Sã'ã kawĩajaiwa 'wara 'gã juenũja kawĩajaiwa 'uukara ajaupe . Nan futat aipo amunaw ipewara 'gã . A'eramũ Janeruwarete 'ga 'gã 'wyrarete mateepapa 'gã neewe futat — 'jau 'ga owewiau awau oje'ega .
43015014	Recommendation	Jeje'ega renuw ire pejejemogyau jejekoty'aawamũ .
62005021	Recommendation	A'eramũ je 'jau pẽ nupe : “ Pẽnoryp kasi maira'me a'agaw are ne . Jarejuwarete 'ga te ki pemuoryp , 'ga ra'yra 'ga reewe ” , 'jau je pẽ nupe . Kweramũ etee jeremimome'ua .
55003006	Sin	Amumera 'gã nipo kũjã 'akwaawe'ema 'gã nupe o'meramũ akou . A'eramũ nipo kũjãmera 'gã mama'e tywera apou akou . “ Jetywerete je ” , 'jau ekoete nipo 'gã ojeupe . A'eramũ nipo 'gã okyjau 'me Jarejuwarete 'ga wi . “ Kĩã nipo je rereko tywerete ” , 'jau ekoete nipo 'gã ojeupe . A'etea nipo 'gã nopoiri futari otywer awi . “ Arowiat je kĩã je'eg esagea ” , 'jau nipo 'gã ojeupe numiamũ . A'ere nipo naani . Ojemu'e 'me te 'gã ajemogyau 'gã je'eg are . Nuapoi 'gã mama'ea 'ga je'eg imũ . A'eramũ nipo i'me ma'e 'gã awau osou 'gã 'wyr ipe 'gã mu'jau o'me are . “ Jeje'eg imũ etee ekou mama'e apou 'eramũ nipo nereoi mama'eukwaawa rapyaw ipe ” , 'jau nipo 'gã o'meramũ awau akou kũjãmera 'gã nupe . A'eramũ nipo kũjãmera 'gã aipo 'gã je'ega rerowiaa futat . A'eramũ nipo 'gã mama'e a'jea kwaape'ema futat . 'Gã 'mea etee nipo 'gã erowiaa ajemogyau .
49004015	Faith	A'ere jane mama'e a'jea etee futat imome'ui jarejaupe . Jarepota'waramũ jarejuee . A'eramũ jane jarejemogyau Kristu 'ga 'jawe . Kristu 'ga 'ã werowiaaramũ Janejararetea . A'eramũ Kristu 'ga aeakaga 'jawe . 'Ga rerowiaaramũ jane jarejemogyau 'ga rete 'jawe .
49004003	Faith	Janeruwarete 'ga 'Agesagea pẽ mogy majepei 'yweteewara 'jawe . A'eramũ ki pẽẽ pejepota'waramũ pejejemogyau pejejuee . Mama'e tywera kasi peapo pejejaupe ne .
44009005	Description	A'eramũ — Awỹja poromũ oje'ega jee 'ũ ? — 'jau Saulo 'ga . — Jejujamũ je je'egi enee . Je te 'ã je rereko tywerete ape — 'jau Jejui 'ga 'ga upe . — Ma'eramũ te nanuara ereapo ekou ?
60003015	Recommendation	Pejemogypyyk 'ã Kristu 'ga ree . 'Ga 'ã pẽjararetea . A'eramũ ki pẽẽ 'ga muorypa , 'ga je'ega renupa . 'Ga amũ nipo oporonupa ee : “ Ma'eramũ pẽẽ pejejemogypyyka Jejui 'ga ree ? ” 'jau nipo 'gã pẽ nupe . A'eramũ ki pẽẽ 'gã mueapyou ee .
44007033	Recommendation	A'eramũ Janeruwarete 'ga oje'ega 'ga upe : “ Ere epyapaawa mososoka . Je te 'ã pãjẽretea . A'eramũ pẽẽ je pyri pejejua pejepyapaawa mososoka . A'eramũ je pẽ nerowiaa . Na pa je 'gã je rerowiari ra'e , ta'e pẽ nupe 'jau ” , 'jau 'ga Moisesi 'ga upe — 'jau Estevão 'ga imome'wau 'gã nupe .
62002024	Faith	Jejui 'ga je'ega renupa ypy we futat 'ã pẽẽ 'ga rerowiaa rai'i . Aipoa morogyta ki a'jea futat perowiat pejejemogyau . Aipoa morogyta a'jea futat perowiat pejemogyramũ , Janeruwarete 'ga ree pejejemujaa a'jea futat . 'Ga ra'yra 'ga ree nanẽ pejejemujaa nũ .
43008051	Faith	A'jea futat je 'i . Jeje'ega renupara 'gã amanũme'em futat — 'jau Jejui 'ga 'gã nupe .
66020011	Description	A'eramũ je 'wyriararete renawuu resaka nũ . Aipoa waparasigayramũ . I'arimũ wapyk ma'ea nanẽ je esaka nũ . Ywya awau oka'jama 'ga wi , ywaga retee . Ika'jam ire nitywi 'gã amũ oka'jam ma'efera resakara .
46006013	Recommendation	Pẽẽ amunipo 'ã 'jau mama'e resaka ypy we : “ Janerewek jane ra'e ” , 'jau amunipo 'ã pẽẽ pejeku'iramũ mama'e are . A'eramũ nipo pẽẽ mama'e 'wau . A'ere anure nipo Janeruwarete 'ga temi'u mateepawi janerewega reewe . Nan tee nipo 'gã amũ kũjã resaka ypy we 'jau ojeupe “ Amogyta je kwea kũjã tejee ra'e ” , 'jau nipo pẽẽ mũ pejejeupe . A'eramũ futat nipo aku'iaiwamũ ee . A'jea futat 'ga ku'iaiwamũ ee numiamũ . A'ere nipo anure Janeruwarete 'ga 'ga ku'iaipawera mu'jagi 'ga 'arasigamũ etee . Ymã te 'ã Janeruwarete 'ga jane apoi rakue . A'ere 'ga namama'e tywera apoawãu rũi jane apoi rakue . Nakũjã are etee rũi 'ga jane apoi rakue . Najomen are tee rũi 'gã 'ã kũjã apoi rakue . Ojeupe mama'e esage apoawamũ te 'ga jane apoi rakue . 'Ga futat mama'e apoukaa janee nũ .
45006011	Faith	A'eramũ jane aipo are jarejea'aramũ , jane 'jau : “ Jejui Kristu 'ga amanũ jetywer are ” , 'jau jane jarejea'aramũ ee . A'eramũ jane 'awamũ jarepoia mama'e tywera apo awi . Jejui 'ga 'jawe mama'ea siapo Jarejuwarete 'ga remifutar imũ 'jau . Jejui 'ga ree jarejemujaa . A'eramũ ki jane mama'e apou 'ga 'jawe futat .
47002014	Faith	A'eramũ je Jarejuwarete 'ga muorypa 'ga remiapofer are . Janeruwarete 'ga te 'ã jane poaa mama'eukwaawa 'wyriara retyg are . Kristu 'ga 'ã mama'eukwaawa 'wyriara retyka rakue . A'eramũ jane Kristu 'ga ree ojemujat ma'eramũ etyka 'ga retee futat . Sã'ã jany kasiga reafena kwasi'oa jany kasiga ojee imono re . A'eramũ 'ã jane pyriwara 'gã jany kasiga reafena renupa . Nan tee futat jane Jejui 'ga mome'ui jarejepyriwara 'gã nupe , 'ga rera muãina 'gã nupe .
62001005	Grace	Jejui 'ga je'ega ore enupa ikue . Ma'eramũ 'ã ore orojeupe 'ga 'eawera mome'ui pẽ nupe . Aipo 'jau 'ga imome'wau oree ikue . “ Janeruwarete 'ga esagesage . Nitywi futari 'ga mama'e tywera pyu . 'Ara renyfuga 'jawe te 'ga . Nitywi futari ypytuna 'ga pyri ” , 'jau 'ga imome'wau oree ikue .
43006037	Grace	Jeruwarete 'ga je rerowiarukaa 'gã amũ nupe . A'eramũ nipo 'gã je rerowiaa futat . Namonoi futari je tejerowiaara 'gã amũ tejewi .
58013001	Recommendation	Pẽporomutat ki pejejuee pejejemogyau . Kristu 'ga 'ã pẽẽ erowiaa najuejue etee futat . A'eramũ pẽẽ pejejemogyau pejejopytuna 'jawewaramũ futat . A'eramũ ki pẽẽ pejepota'wa esageramũ pejejuee .
58007025	Grace	Ma'eramũ 'ã 'ga jane katu'okaramũ 'ga rekoi . Werowiaramũ 'ga jane muesageu jane mogyau ojeupe . 'Uwarete 'ga pyri futat 'ga reni oporogytau 'ga upe jane ree . “ Epoat je rerowiaara 'gã mama'e apo are . Jarejee emojemogypyyg ywyapi 'gã ” , 'jau 'ga 'ũina au'jeteramũ 'Uwarete 'ga upe .
43019015	Violence	— Naani . Ere ki 'ga mu'amukaa futat 'gã nupe 'ypeywar are , 'ga jywa pypirarukaa 'ga manũawamũ — 'jau 'gã wafukaita 'ga upe . — Pẽfuewet futat nipo ajee peje'wyriararetea je ijukaukar are ? — 'jau 'ga 'gã nupe . A'eramũ mainana 'wyriara 'gã 'jau 'ga upe : — Sesa 'ga tee futat jane'wyriararetea — 'jau 'gã 'ga upe .
45011005	Grace	Nan tee futat 'awamũ Janeruwarete 'ga judeuramũ ore mũ a'gui ojeupe . Naruapoi agawewi ore mama'e esagea 'ga upe . A'etea 'ga iporomutat ore ree , ore a'gwau ojeupe .
66017002	Sin	Ywy pewara 'gã 'wyriara 'ua mama'e tywera apou aipo 'gã 'wyrarete pewara 'gã pyri . Sã'ã eawyryp ma'e 'gã . Nan tee ywy pewara 'gã nekoi mama'e tywera apo are u'akwaawe'emamũ .
45012010	Recommendation	Jejui 'ga rerowiaaramũ 'ã pejemogy . A'eramũ pẽẽ pejejemujaa pejejemogyau pejejuee rai'i . A'eramũ ki pẽẽ pejeporomutaramũ pejejuee . Pejepojejuka esageramũ ki pejejuee pejejemogyau .
45008014	Faith	Jarejuwarete 'ga 'Agesage je'ega renupara 'gã Jarejuwarete 'ga ra'yra futat .
66012003	Description	A'erauwe mama'e mũ ojesaukaa ywag ipe jee nũ . Tejuuranũũa ojesaukaa jee . Piragũũ ma'ea . A'eramũ je teporesagamũ ee . Kwaiwete iakaga . Sete tee iakaga . 'Wyriara akagyrũ'ĩ'ĩ mogyau wakag are , najuejue etee . Teis asĩa .
45008017	Faith	Wa'yra 'ga upe Janeruwarete 'ga mama'e esage monou . A'eramũ 'ga janee nanẽ mama'e esage mua nũ , wa'yrarete 'ga reewe futat , Kristu 'ga reewe futat nũ . Ywy pe 'ua 'ã Kristu 'ga ruagamũ wereko tywera upe rakue . 'Ga 'jawe ki janeruag jarejereko tywera upe . 'Ga 'jawe jane jemogy re nipo Janeruwarete 'ga jane moferapa nanẽ 'ga 'jawerimũ etee futat nũ . A'eramũ tee 'ga jane monoi jane mogyau 'wyriaramũ Jejui 'ga pyri .
54005017	Recommendation	'Awamũ je ene mu'ei jare'wyriara 'gã nee nanẽ nũ , pastor 'jawa 'gã nee nũ . Jare'wyriara 'gã nee ki sajejuka esage . Toporowyky esage ki 'gã akou . A'eramũ ki simepyuu 'gã . Mukũi ki 'gã nepya simono 'gã nupe . Jarejuwarete 'ga je'ega mome'wara 'gã nupe , jaremu'jara 'gã nupe . Mĩmera 'gã nupe ki simonouu mukũi 'gã nepya 'gã nupe .
46008007	Sin	Aipo 'ã jane sikwaap . A'ere 'ã amumera 'gã naeapyoi we ee . Maira'me a'agawa muoryparera 'gã tãmẽjẽ 'ã rakue . A'eramũ 'gã maira'me a'agawa rowase imonopyrera 'wau wea'aramũ etee futat ee . Aipo 'gã naeapyoi katu we futat Jarejuwarete 'ga ree . A'eramũ nipo 'gã 'jau ojeupe : “ Ajemotywet sipo je Jarejuwarete 'ga upe ” , 'jau etee nipo 'gã ojeupe maira'me a'agawa upe imonopyrera 'u re .
43015002	Grace	Sã'ã uwa 'ywa tymara 'gã . I'aawa rupi 'gã awau esaka . A'ere amumera akã ni'ai . Amume'ria etee u'a'iramũ . A'eramũ ijara 'ga i'ae'ema akã monoka jui . I'a'i ma'ea etee 'ga imogatyrũmũ imogyau . A'ere imogatyrũmyrera akã u'aramũ kwaiwete . Nan tee futat nipo je rerowiaara 'gã . Jeje'ega renupare'ema 'gã akã'ae'ema 'jawe . “ Je te 'ã Jejui 'ga remiayuwaretea ” , 'jau nipo 'gã numiamũ . A'ere nipo 'gã nuapoi Jeruwarete 'ga remifutar imũ mama'ea . Nuenuwi 'gã 'ga je'ega . A'e 'gã 'ga ope'a je wi imonou muku . Amumera 'gã te nipo ajee akã mogatyrũmyrera 'jawe . A'e 'gã a'jea futat Jeruwarete 'ga amu'akwaap 'gã mama'e tywera apoe'em are 'gã mogyau . Aipo 'gã akã mogatyrũmyrera 'jawe i'a kwaiwete ma'e 'jawe ajemogy jee . 'Gã a'jea futat 'ga remifutar imũ etee mama'e wapo ajemogyau .
60005003	Recommendation	Pẽẽ 'ã 'gã 'wyriara . A'ere kasi pemoywyrafen pejeje'ega 'gã nupe ne . Peko esage etee 'gã pype . A'eramũ nipo 'gã ojemu'jau pẽ nee .
52004013	Recommendation	'Awamũ ore pẽ mu'ei amanũ ma'efera 'gã nee , Jejui 'ga rerowiaara 'gã nee . Pẽ'arasig kasi pejejemogyau 'gã nee ne . Jejui 'ga rerowiare'ema 'gã i'arasig futat ajemogyau . A'ere 'gã nuapesagi Jejui 'ga rura . A'eramũ 'gã a'eramũ u'arasigamũ futat ajemogyau . A'ere jane naani . 'Ga rura jane siapesak jarejemogyau . A'eramũ jane jare'arasige'emamũ jarejemogyau .
58011029	Description	Israeu juapyrera 'gã nanẽ Jarejuwarete 'ga rerowiaa rakue . Ma'eramũ 'ã Janeruwarete 'ga 'y pytaga mowogi 'gã nupe rakue . A'ere 'ga ywytu mua imowokawera rupi imukaga 'gã nupe rakue . A'e rupi 'gã awau oyaapa rakue . A'e rupi Egitu ywy pewara 'gã awau 'gã nakyfera rupi rakue numiamũ . A'ere Janeruwarete 'ga 'gã wawera pea motei 'gã nui 'y pyu rakue . A'eramũ 'ya Egitu ywy pewara 'gã a'myaa , 'gã apisaupap rakue .
44007020	Description	— Aipo 'wyriara renamũ futat Moisesi 'ga u'aa . A'eramũ 'ga y ẽẽ 'ga mima 'ga rerekou . Muapyra jay maka'jam ire 'ga y ẽẽ yrupenana apou 'ga upe . A'ere ẽẽ 'ywyyga pyu iperuga wa'yra 'ga upe . A'e pype 'ga y ẽẽ 'ga rerawau 'ga nuga 'ga rejaa juowukuu pyteripe 'y pe .
58005002	Grace	Opytuna 'gã 'jawe futat mainana 'wyriararete 'ga . A'eramũ 'ga ajemuaẽma opytuna 'gã nee mama'e tywera 'gã iaporamũ . Amumẽ nipo 'gã mama'earũe'ema apou ikwaape'ema . Aipo 'gã nee nanẽ 'ga ajemuaẽma akou .
45013012	Recommendation	Peesak futat 'ã ypytunimũ wata ma'e 'jawewara kwaiwete mama'e tywera apoa . A'e are jane Jejui 'ga jewyt ja'wyja'wy kwaapa . Mama'e tywera mateepapa 'ga 'ua . Mama'e tywera apoara 'gã 'ga erekou tyweaete nipo 'gã jemogyarũe'emawer are . Sã'ã kwara pora ypytuna mateepawa . Nan tee futat 'ga mama'e tywera apo mateepapa 'ua . 'Ga rur ire nipo 'gã mama'e tywera apou'jape'ema futat . A'eramũ ki jane a'jea futat jarepoia mama'e tywera apo awi . “ Au'je ki mama'e tywera apo re ” , 'jau je pẽ nupe . Sã'ã jefaruua itajuaity rerekoa ojea'gwawamũ ajuka awi . Nan tee jane mama'e esage etee siapo jarejea'gwawamũ jarejereko tywer awi jarejea'gwau . Mama'e esagea etee iapo re Janeruwarete 'ga jane rerekou tywere'em .
49006009	Recommendation	Pẽẽ mũ pejejeupe oporowyky ma'e 'gã nerekwara . Pejejeupe oporowyky ma'e 'gã nerekou esage , Jarejuwarete 'ga remifutar imũ . Au'je ki pejeje'egay re 'gã nupe . Majepei tee Janejararete 'ga . 'Gã jararete 'ga pẽjara nanẽ futat nũ . 'Ga upe jane jareju'jaju'jawe etee futat . 'Ga futat ojejukau pãwẽ pãwẽ jane ree .
45012015	Recommendation	'Gã amũ norywamũ ki pẽẽ 'gã neruorypa . 'Gã amũ joo'oramũ ki pẽẽ 'gã nerajaa'wau .
45002005	Sin	A'ere nipo 'ã nepepoiri futari pejetywer awi . Pejejero'waro'wau etee futat 'ã 'ga je'ega renupe'ema . A'eramũ nipo pẽẽ 'ga mamara'neukaa etee te pejejee . A'eramũ nipo 'ga pẽ nerekou tyweaete wowase ae majatykaawa 'ara rupi . Aipoa 'ara rupi 'ga mama'e tywera apoara 'gã nerekou tyweaete 'gã nemiapo tywer are etee futat . A'eramũ nipo 'ga , mama'e tywera pẽẽ iapo re , pẽẽ nanẽ pẽ nerekou tyweaete , pẽnemiapofer are .
44014019	Violence	A'e pe judeu 'gã amũ 'ua owaẽma 'gã nupe . Ãtioki 'jaw awi 'gã 'ua . Ikoniu 'jaw awi 'jau . Ikoniu 'jaw ipe 'gã nekoramũ judeu 'gã amara'neramũ 'gã nee rai'i . A'eramũ Paulo 'ga ojee 'gã mara'neramũ awau ajepeja amunaw ipe Panape 'ga retee . A'ere 'gã nee imara'ne ma'e 'gã oi tee 'gã newiri . A'e 'gã poromũ 'ut o'meramũ 'gã nekwaw ipewara 'gã nupe . — Nia'wyri noko 'gã — 'jau futatee 'gã 'gã nupe . A'eramũ aipo amunaw ipewara 'gã nanẽ amara'neramũ 'gã nee nũ . “ Nia'wyri noko 'gã ” , 'ga 'e futateeramũ . A'eramũ 'gã Paulo 'ga apiau ita pyu 'ga rerekou . A'eramũ 'gã Paulo 'ga jukawaipa ita pyu . A'eramũ 'gã 'ga rerawau eroyryryka amunaw awi . 'Ga rerawau inuga yty apy'rarimũ . “ Amanũ nipo 'ga re'ã ” , 'jau 'gã 'ga rerawau inuga ejaa .
43013021	Description	Aipo 'e re Jejui 'ga u'arasigeteteramũ . A'eramũ 'ga 'jau oree : — A'jea futat je 'i . A'jea futat nipo pẽẽ mũ je mono pejepe je ree iporomutare'ema 'gã nupe je jukaukaa — 'jau 'ga oree .
48003022	Faith	“ Nitywi futari mama'e esage apoara 'gã amũ jee . Najuejue etee futat 'gã tywetyweramũ jee . 'Gã tywera 'gã nerekou ” , 'jau 'ga ojeupe rakue . Ako esage agawewi futat 'gã . A'etea 'ga Jejui Kristu 'ga ree ojemogypyyk ma'e 'gã ete omogy nakwaparimũ ete rũi u'eawer imũ etee futat . Kristu 'ga ree ojemogypyyk ma'e 'gã etee 'ga imogyau ojepyri nakwaparimũ rũi .
66011007	Violence	Ku'jywa 'ga je'ega mome'upaw ire nipo ja'waraiwa ruri . Ywy kwawukuu awi nipo ũ'jãu 'gã nowajaa 'gã apisau .
58003014	Faith	Jejui 'ga rerowiaa ypy we jane jarejemogypyyka a'jea futat 'ga ree . 'Ga ree jarejemogypyyg awi jarepoire'em ire jane jarejemujaa Kristu 'ga ree . A'eramũ ki jane jarepoire'ema 'ga ree jarejemogypyyg awi jarejemogyauwe futat .
45008010	Faith	Janeypy 'gã 'ã nuenuwi Jarejuwarete 'ga je'ega rakue . A'eramũ jane 'agamũ jarepapa . Jarejuwarete 'ga 'Agesage rerekwaramũ miamũ futat jaremanũmũ . A'ere jane ferawi etee jarewau Jarejuwarete 'ga pyri jarejemogyau nakwaparimũ warãu rũi futat . Jejui Kristu 'ga ree jane jemogypyygamũ Janeruwarete 'ga 'jau janee : “ Jejui 'ga ree pejemogypyyk . A'eramũ pẽẽ pejejesageramũ jee ” , 'jau 'ga janee Jejui 'ga ree jane jemogypyygamũ .
44007052	Sin	— Janeypy 'gã na'ne 'ã Jarejuwarete 'ga je'ega mome'wara 'gã nerekou tyweaete rakue , 'gã apisau rakue . Anure nipo Ku'jywa 'ga ojepyriwara 'ga muri pẽ nupe . Pẽnemiapesaga 'ga muri pẽ nupe 'eramũ 'gã 'gã nerekou tyweaete rakue — 'jau Estevão 'ga 'gã nupe , u'ama imome'wau . — A'ere ako Janeruwarete 'ga wa'yra 'ga muri janee ai'i . A'ere ako 'ga pejuka ai'i . Mama'e tywer apoare'ema 'ga te ako ai'i numiamũ . A'etea ako 'ga pemonoukat ipokutugukaa 'ypeywar are ai'i — 'jau Estevão 'ga 'gã nupe . — Jarejuwarete 'ga ra'yra 'ga ako pẽẽ imonou 'ga ree iporomutare'ema 'gã nupe ijukaukaa ai'i .
48005021	Sin	
43012036	Faith	— A'eramũ ki pẽẽ je rerowiaramũ pejejepype je rekorauwe pejejeapyoramũ jeje'eg are . A'eramũ je tejerowiaramũ pẽ monou tejemiayuwamũ . Aiporamũ pẽẽ iseraiwe'ema 'gã 'jawe . Mama'ea peesak katu katu pejejemogyau . A'eramũ 'arimũ wata ma'e 'jawe futat pẽẽ — 'jau Jejui 'ga 'ũina 'gã nupe .
58003002	Faith	Ymã te Janeruwarete 'ga Moisesi 'ga pyyrũi ojeupe oporowyky ma'eramũ rakue . Moisesi 'ga mama'e apou Jarejuwarete 'ga remifutar imũ etee futat rakue . Jarejuwarete 'ga remiayuwa 'gã nerawau erekou jũ myter imũ rakue . 'Awamũ Janeruwarete 'ga wa'yra 'ga pyyrũi ojeupe mama'e apoawamũ . Moisesi 'ga 'jawe futat Jejui 'ga mama'e apoi 'Uwarete 'ga remifutar imũ etee futat .
56003006	Grace	
44004036	Description	Jose 'ga nanẽ oywy me'ega nũ . A'eramũ 'ga oywy repyfera rerua imonou Jejui 'ga remimonofera 'gã nupe . Jose 'ga u'at 'ypõ'õũũ pype rakue . Sipiri 'jau 'gã aipo 'ypõ'õũũ upe . Levi 'ga juapyrera poromũ . Aipo Jose 'ga rera mukũi . Panapea 'ga rer irũa . Jejui 'ga remimonofera 'gã Panape nuga 'ga ree . Aemaku'iara 'ga . A'eramũ 'gã poromũ inuga 'ga ree .
48006009	Recommendation	Mama'e esagea etee siapo jarejemogyau 'jau . Mama'e esage apo awi jane poire'emamũ nipo Janeruwarete 'ga mama'e esagea muri janee anure , wemifutara 'ara rupi .
48002019	Faith	Na'ga remikwasiarera renuw are rũi Janeruwarete 'ga jetywera moiri je wi . A'ere je 'ga remikwasiarera mogyta re futat tetywera kwaawi ikue . “ Kuu . Naapoi futari je mama'ea Jarejuwarete 'ga remifutar imũ tekou ” , 'jau je tejeupe 'ga remikwasiarera mogyta re . “ Kristu 'ga amanũ 'ypeywar are jetywera moiawamũ rakue . 'Ga manũ are Janeruwarete 'ga jetywera moia je wi ” 'e renupa ai'i . A'eramũ je Moisesi 'ga remikwasiarera rerowiar are tejemogypyyg awi tepoia . Ymãwarera mama'e awi je tepoiapap 'awamũ . A'eramũ je “ 'Awamũ Jarejuwarete 'ga remifutar imũ etee mama'e apou tekou ” , 'jau je tejeupe , tetywera 'ga imoir ire ai'i . Werowiaramũ Kristu 'ga je muẽma Moisesi 'ga remikwasiarera renupara 'gã nui .
66011001	Recommendation	A'ere 'ga amũ mama'e ra'agawyawa mua jee . Ywyra 'jawe aipoa . A'eramũ Janeruwarete 'ga 'jau jee : — Ekwap jemogytaawa ra'agawyau . Jany kasiga rapyawa nanẽ ki ia'agawyau nũ . Je muorypara 'gã emojopyrũ , 'gã pytuna kwaapa — 'jau 'ga jee .
66014004	Description	Aipoa maraka ra'agara 'gã nuapoi futari mama'e tywera . Namuorywi 'gã maira'me a'agawa . Jarejuwarete 'ga etee te 'gã amuoryp . Nokoi futari 'gã wemirekoe'em are 'jau . Karupa'mĩ 'jawewara 'ga je'ega 'gã wenup katu katu ajemogyau . Ojemujat 'gã 'ga ree . Janeruwarete 'ga 'gã mũ'jãu mama'e tywera apoara 'gã nui rakue . — Tamogy 'gã tejemiayuwamũ 'jau , karupa'mĩ 'jawewara 'ga remiayuwamũ 'jau kwy — 'jau Janeruwarete 'ga , 'gã mũ'jãu ojee rakue .
66009007	Description	Aipoa tukuruu 'jawewara kawaruu 'jawe . Sã'ã kawaruu jara 'gã maruowajaaw ipe oo enune itajuaity pyu kawaruu roowa . Nan tee aipo tukuruu 'jawewara . A'ere aipoa tukuruu 'jawewara 'wyriara akagyrũ rerekoi . Ouru apopyrera aipoa akagyrũa . Tukuruu reakwara aereakwara 'jawe .
60002016	Recommendation	Nitywi futari mama'ea pẽ nupe iapoukaara 'gã amũ . Pẽẽ tee futat mama'ea peapo pejejemifutar imũ etee futat . A'ere Janeruwarete 'ga janejararetea . A'eramũ 'ga pẽ mũ'jãu mama'e tywera apoara 'gã nui . A'eramũ ki pẽẽ pejejewyre'ema mama'e tywera apo upe . Jarejuwarete 'ga remifutar imũ etee futat ki pẽẽ mama'e apou pejejemogyau .
54004010	Faith	Janeruwarete 'ga 'ã ywag ipe 'ũi . 'Ga 'ã jane sirowiat . 'Ga pyri jareoa 'ã jane siapesak jarejemogyau . A'eramũ jane a'eramũ jarewau 'ga mome'wau tekotee 'gã nupe . 'Gã amũ nipo 'ga rerowiaa jane 'e renuw ire . 'Ga 'ã ae katu'okara . Najuejue etee ae katu'oga 'ga afutat . A'eramũ 'ga werowiaara 'gã katu'oka a'jea futat .
58010029	Sin	Sã'ã 'gã Moisesi 'ga je'egera renupare'ema 'gã ijuka tãmẽjẽ rakue . Nanarũi sipo Janeruwarete 'ga wa'yrarete 'ga je'ega renupare'ema 'gã nerekoi ? 'Ga taetu nipo 'ga wa'yra 'ga je'ega renuwe'emamũ 'gã wereko tywerete a'jea futat . Kristu 'ga rerowiar ire nipo 'gã amũ opoia 'ga rerowiar awi . Ojewi Kristu 'ga otywera moir ire nipo 'ga amũ ojewya mama'e tywera apo upe nũ . A'e 'gã : “ Nia'wyri Kristu 'ga . Ma'eramũ 'ã 'gã 'ga jukai au'je katu rakue ” 'jara 'jawe Kristu 'ga rerowiar awi opoit ma'e 'gã . Janeruwarete 'ga 'Agesagea opota'waramũ agawewi 'gã nee , Kristu 'ga rerowiarukaa agawewi 'gã nupe . A'etea 'gã 'ga 'Agesage kurapara 'jawe etee , Kristu 'ga rerowiar awi opoir ire . A'eramũ nipo Janeruwarete 'ga aipo 'gã nerekou tyweaete .
43020021	Grace	A'eramũ Jejui 'ga 'jau'japa oree nũ : — Pẽpy'ata'waawa owaẽm pẽ nupe . Janeruwarete 'ga je mut 'au ojemome'waukaa pẽ nupe ikue . Nan tee futat je pẽ monoi kwe pewara 'gã nupe tejemome'waukaa — 'jau 'ga oree .
65001016	Sin	I'me ma'e 'gã oje'egaiwamũ mama'e are . 'Gã mara'nea 'gã nerekou . Naekõẽãi futari 'gã . Tekotee 'gã 'gã iago'wau . Wemifutar imũ te 'gã jemogyi mama'e tywera apou . “ Ore te 'ã oreresage ” , 'jau futatee 'gã ojerowiaraipa ojee . “ Pẽẽ nanẽ 'ã pẽnesage nũ ” , 'jau futatee 'gã ajaupe . Ojee ojoporomutaawamũ te 'gã 'i poromũ “ pẽnesage pẽẽ ” , 'jau futatee . Mama'e ojeupe imurukaawamũ te 'gã 'meramũ ajaupe .
66006015	Description	A'eramũ ywy pewara 'gã juejue awau ajemima ita kwara pype , itauu pyter ipe 'jau awau ajemima . 'Wyriat , 'wyriana'nĩ , jefaruu 'wyriat , ikaraemã kwai ma'e , ifuakat ma'e , akotee ma'e . Mĩmera 'gã juejue awau ajemima . 'Gã kyjea 'gã nerekou .
66021008	Sin	— A'ere amumera 'gã oi mama'eukwaawa rapyaw ipe eewe futat . Je rerowiar awi opoit ma'e 'gã , je rerowiare'ema 'gã , mama'e tywera apoara 'gã , oporojuka ma'e 'gã , mama'eukwaawa 'wyriara pãjẽ pyu ipãjẽ ma'e 'gã , maira'me a'agaw are oryp ma'e 'gã , i'me ma'e 'gã . Mĩmera 'gã awau opytau mama'eukwaawa rapyawa pype , ypiauu 'jawewara pype . Ẽsõfyri 'jawa iapyau ipype . Ẽsõfyri wenyramũ niry'wei futari . A'eramũ wayramũ 'gã nupe , 'gã nerekou tyweaete . Mama'eukwaawa rapyaw ipe oo ma'e 'gã amanũu'jap ma'e 'jawe futat . A'ere 'gã namanũi futari . Janeruwarete 'ga te 'gã nuerowiari . A'eramũ 'ga 'gã monou muku ojewi amanũu'jap ma'e 'jawe — 'jau 'ga jee .
44022016	Recommendation	— Aipo 'e re Ananiasi 'ga 'jau jee : “ Ere efu'ama jui . Eje'ega Jejui 'ga upe ” , 'jau 'ga jee . “ Ojeupe eneje'egamũ 'ga enetywera tomoit ene wi 'jau ” , 'jau 'ga jee — 'jau Paulo 'ga imome'wau 'gã nupe . — “ Aipo ene iapo re je ene pymĩãu 'y pe 'jau ” , 'jau 'ga jee — 'jau 'ga 'gã nupe . — A'erauwe je je'egi Jejui 'ga upe . 'Ga upe je je'eg ire 'ga je pymĩãu 'y pe — 'jau 'ga imome'wau 'gã nupe .
66009008	Description	I'awa kũjã 'awa 'jawe . 'Ãja 'miara rãja 'jawe .
55002024	Recommendation	Jarejararete 'ga remiayuwamũ jane nanarũi . Nijamuei jane . Janepota'wa esage te jane jarejuee . Sajamu'e esage te jane meewei jarejamueapyou 'ga je'eg are .
51002005	Faith	Muku agawewi je rekoi pẽ nui . A'etea je tejea'aramũ tekou pẽ nee . A'eramũ je pẽẽ 'gã 'me rerowiara futare'ema . Jejui 'ga ree pejemogypyyga te je muoryp . Majepei 'yweteewara 'jawe nanẽ pejemogya nũ , Kristu 'ga pẽẽ erowiara . Mĩmera je muoryp je mogou .
60003012	Sin	Janejararete 'ga ojejuka esage mama'e esage apoara 'gã nee . Ojeupe 'gã je'egamũ 'ga mama'e esage apoara 'gã je'ega renupa . A'ere 'ga mama'e tywera apoara 'gã nopoari ” , 'jau 'ga ikwasiarukaa 'ga amũ upe rakue .
53002013	Faith	A'ere pẽẽ Jarejuwarete 'ga remiayuwamũ . Ymã we te , ywy apoe'emauwe , Janeruwarete 'ga poromutaramũ pẽ nee rakue . A'eramũ 'ga a'eramũ pẽ mũ'jãu wemiayuwamũ . A'eramũ ore 'jau 'ga upe : “ Au'jete Tesarũn ipewara 'gã eremũ'ẽ 'gã nui rakue ” , 'jau ore 'ga upe . “ Au'jete 'gã erekatu'ok rakue ” , 'jau ore 'ga upe pẽ nee . 'Ga je'ega a'jea renupa ypy we futat pẽẽ a'e rerowiaa pejejemogyau . A'eramũ 'ga U'agesage mua pẽ nupe pẽywytera katu'okawamũ . A'eramũ pẽẽ 'awamũ 'ga remiayuwamũ pejejemogyau .
66022011	Recommendation	Mama'e tywera apoara 'gã nipo mama'e tywera apou etee futat akou — 'jau 'ga jee . — Mama'e esage apoara 'gã nipo mama'e esagea etee iapou akou . Jarejuwarete 'ga upe mama'e apoara 'gã nipo mama'e apou 'ga upe etee futat . Nojopy'ruarũi 'awamũ pẽnemiapoa . Teepap ja'wyja'wy — 'jau ywagipewara 'ga jee .
44002038	Faith	— Pejetywer awi pepoit — 'jau Pedro 'ga 'gã nupe . — A'eramũ 'ga pejetywer awi pẽpoiriweramũ pẽ katu'oka . “ Jejui 'ga rerowiaaramũ ore rekoi 'awamũ ” , pe'je 'gã nupe . A'eramũ 'gã pẽ pymĩãu 'y pe . A'eramũ pẽ pymĩ re Janeruwarete 'ga U'agesage mua pẽ nupe pẽnerekwaramũ — 'jau 'ga 'gã nupe .
52005015	Recommendation	'Gã amũ nipo mama'e tywera apou pẽ nupe . A'ere kasi pejepyk 'ga ree ne . Mama'e esagea etee ki peapo pejejaupe . Tesirũmera 'gã nupe nanẽ mama'e esagea etee pẽẽ iapou nũ .
45001027	Sin	Kũima'e 'gã nanẽ opoia wemireko are oko awi nũ . A'eramũ 'gã kũima'eramũ etee futat ajafutaa . Owy'aa kũima'eramũ etee futat ajuee . A'eramũ nanuara apoara 'gã ojemote'aa ojetee futat , akou tywet nipo 'gã otywer are wemifutar imũ etee futat .
50002018	Recommendation	A'eramũ ki pẽẽ nanẽ pejejekõẽãjamũ je manũ are nũ , pejejemogyau je pyri nũ .
44003019	Recommendation	A'eramũ pẽẽ 'awamũ pejepoia pejetywer awi . A'eramũ pejeje'ega monou Jarejuwarete 'ga upe . “ Jetywera epe'a je wi , ki Ku'jyp ” , pe'je ki 'ga upe . Ojeupe pẽje'ega monorauwe , 'ga pẽtywera tomoit pẽ nui 'jau — 'jau Pedro 'ga 'gã nupe .
66021025	Description	Nuawopytymi futari 'gã iosoma rokwara . Niypytuni futari peu . A'eramũ 'gã iosoma rokwara rawopytyme'ema futat .
43006054	Faith	Jero'oa nipo 'gã amũ i'wau , jerya retee . 'Gã etee futat nipo ajemogy a'jea futat . A'eramũ je tejoru'japa 'gã mowywya — 'jau 'ga 'gã nupe .
43019011	Sin	— Jeruwarete 'ga te 'ã wapoukat rẽwẽjẽmĩ enee . A'eramũ 'ã ene mama'e apou rẽwẽjẽmĩ je ree 'agamũ . Jeruwarete 'ga tywe'em ire amunipo 'ã nereapoa'uweri nanuara jee . A'ere 'ã Jeruwarete 'ga te nan je rerekoukari enee — 'jau 'ga 'ga upe . — A'eramũ 'agamũ ejeupe je reruara 'gã mama'e tywera apou ene apyraapa — 'jau Jejui 'ga Piratu 'ga upe .
59002017	Faith	A'eramũ pẽẽ Jejui 'ga rerowiaaramũ pejejopoaa esage pejejejukau esage pejejuee . Nan te ae 'ga porogyta renuparamũ iapoi . Nanuara te Janeruwarete 'ga afutat . Jarejuwarete 'ga porogyta renupare'emamũ pẽẽ peje'eg ekoete , “ Je 'ga rerowiaara ” , pe'je ekoete te .
45008003	Sin	Ymã te Moisesi 'ga 'i rakue : “ Mama'e esagea etee peapo ” , 'jau 'ga ikwasiaa rakue . Esage futat 'ga je'egera . A'ere janetywera 'ga je'egera nuenuwukari janee . 'Ga je'egera renupare'ema 'jawe etee futat jane mogyaukaa rakue . Jarejetee jane nienuwa'uweri 'ga je'ega . A'eramũ Janeruwarete 'ga 'jau ojeupe rakue : “ Ojetee 'gã nuenuwa'uweri jeje'ega . Nojekatu'oga'uweri 'gã ojetee ” , 'jau 'ga ojeupe rakue . A'eramũ 'ga 'ã 'agamũ wa'yra 'ga mua ywy pe rakue . Jane 'jawe futat 'ga 'ua kunumĩnamũ . Jane 'jawe futat 'ga akou kũima'eramũ . A'ere 'ga nuapoi mama'e tywera . Aerefetee ate mama'e tywera wapo . A'eramũ 'ga amanũmũ janetywera mepyau . Janeruwarete 'ga Jejui 'ga jukaukaa aetywer are . A'eramũ 'awamũ Jejui 'ga werowiaramũ janetywera moia jane wi .
60003014	Recommendation	A'ere ki pẽku'i etee pejejemogyau ee 'gã amũ pejejereko tyweramũ mama'e esage apo are . Janeruwarete 'ga mama'e esagea wapo ee pẽ nupe . A'eramũ ki pejekyjawe'em pejejereko tyweara 'gã nui . Pẽpy'a'wyt kasi 'gã nee ne .
51003021	Recommendation	Pẽẽ nanẽ ki ta'yriaramũ pejeje'eg esage etee pejeja'yra 'gã nupe . Ojeupe peje'eg esage'emamũ pẽna'yra 'gã nuapoi futari mama'ea pẽnemifutar imũ ne . 'Gã norywa mateepapa etee ne .
66018002	Sin	A'eramũ 'ga wafukaita : — Papironia 'gã wetyk 'awamũ . Ipypewara 'gã nia'wyri futari . Tekotee 'gã nupe 'gã 'jau rakue : “ Pe'je pejejua mama'e tywera apou ore pyri ” , 'jau 'gã ajaupe rakue . A'eramũ 'gã ojemotywea 'gã pyri . Sã'ã eawyryp ma'e 'gã kawĩajaiwa monoa ajaupe . Nan tee 'gã 'jau ajaupe . “ Pe'je pejejua mama'e tywera apou ore pyri ” , 'jau 'gã ywy pewara 'wyriara 'gã nupe . Karaemã me'egara 'gã ojemoka'aranũũmũ mama'e tywer are etee futat . A'eramũ 'gã 'gã apisaupap . 'Awamũ mama'eukwaawa etee ijemogyi peu , wyra tywera reewe . Mama'e tywera 'wara juejue etee wyraa ajemogy peu — 'jau 'ga wafukaita .
62002022	Sin	Awỹja te i'me ma'ea ? “ NaJejui 'ga rũi Janeruwarete 'ga remimurera ” 'jara 'gã te poromũ e'i i'me ma'eramũ . Jejui 'ga ree iporomutare'ema 'gã futat poromũ . 'Gã nuerowiari futari Jarejuwarete 'ga je'ega , 'ga ra'yra 'ga je'ega nanẽ nũ .
46011027	Sin	A'ere ki jane i'u enune janerea'at ra'ne jarejee . “ Najetyweri te je ? ” 'jau ki jane jarejeupe . Jarejuwarete 'ga jaretywera moir ire te jane aipoa mani'oko'o'i 'ui . Kasi a'e pe jane jemotyweri 'ga upe ne . 'Ga manũ kurapara 'jawewaramũ nanẽ jane poromũ nũ .
59002020	Faith	Pejeagairanamũ etee 'ã pejejemogyau . “ Jarejuwarete 'ga rerowiaara je ” , 'jau nipo pẽẽ numiamũ . A'ere nipo pẽ'me ate . Peenuw ete agawewi futat 'ga porogyta numiamũ . A'etea pẽẽ enupare'ema 'jawe ete peko , 'ga je'ega rupi etee pejejemogyawe'em . A'eramũ pẽẽ a'eramũ pejejemoryteeu pejejemogyau .
43018003	Description	A'eramũ Judas 'ga peu futat jefaruu 'gã nerawau Jejui 'ga pyygukaa . 'Gã oe'emauwe mainana 'wyriara 'gã , fariseu 'gã netee 'jau jefaruu 'gã nupe : “ Pe'je pejewau 'ga rupi Jejui 'ga pyyka ” , 'jau 'ga 'gã nupe rai'i . Janeruwarete 'ga mogytaawa raarana 'gã nanẽ 'ga imonou 'gã nupi nũ . A'eramũ Judas 'ga 'gã nerawau Jejui 'ga resaukaa 'gã nupe . Muawa 'gã erawau . Tata nanẽ 'gã erawau wape resakaawamũ nũ . 'Ua 'gã owaẽma Jejui 'ga upe .
53003003	Grace	A'ere Janejararete 'ga u'eawer imũ etee futat mama'e apoi . 'Ga 'ã opãjẽ amut pẽ nupe . 'Ga 'ã pẽ a'gu mama'eukwaawa 'wyriar awi .
44007021	Description	A'eramũ 'wyriara 'ga ra'jyra ẽẽ 'ua 'ga joo'o renupa , Farao 'ga ra'jyra ẽẽ 'ua 'ga renupa . A'eramũ ẽẽ 'ga rerawau ojeupe imuaranupa . 'Ga aranuw ire ẽẽ 'jau 'ga upe : “ Je te 'ã amuaranuwukat ene . A'eramũ ene jera'yra futat ekou ” , 'jau ẽẽ Moisesi 'ga upe .
66008005	Description	A'eramũ ywagipewara 'ga tata pyyka iapyawuu 'ar awi . A'eramũ 'ga imonou imỹina iapya'wi'i pype . A'eramũ 'ga imonou imomoa ywy are . Aipo aporamũ tupã awau u'aa , owerapa tupã werawa 'jawe ee . Ywya oyyita nanẽ nũ .
66018003	Sin	
44026021	Violence	— Judeue'ema 'gã je imome'uramũ judeu 'gã je pyyka 'agamũ ai'i . Jarejuwarete 'ga mogytaaw ipe je rekoramũ 'gã je pyyka ai'i . “ Sijuka 'ga ” , 'jau 'gã jee numiamũ .
55004004	Sin	
43006064	Faith	A'ere 'ã naje rerowiari pejepe — 'jau 'ga 'gã nupe . Jejui 'ga 'gã kwaapa . Ymã we 'ga werowiare'ema 'gã kwaawi akou rakue . A'eramũ 'ga ia'wyre'ema 'gã nupe omonoara 'ga kwaapa futat akou .
43013026	Description	A'eramũ Jejui 'ga 'jau : — Peesag iki je mani'oko'o'i akỹma monoa 'ga po pe — 'jau 'ga jee aipo ojeupe je 'eramũ . 'Ga mani'oko'o'i pyyka imuakỹma tyfera pype . A'ere 'ga imonou Judas 'ga po pe . Simão Iskariote 'ga ra'yra 'ga poromũ .
54006020	Recommendation	Timoteo . Ymã te Janeruwarete 'ga ene resagi ene muẽma aipo 'gã nui , ene moporowykyaukaa ojeupe . A'eramũ ene 'ga je'eg imũ etee futat ekou . “ Nan iki eapo jee ” , 'jawerimũ etee futar iki ene iapou . Ejepe'a aipo ajamue ma'e 'gã nui . Ajamue ekoete 'gã . Aipoa nia'wyri Janeruwarete 'ga upe . Aipoa kasi ereapo ne .
44017005	Violence	A'eramũ 'ga rerowiare'ema 'gã ajemogyau peu oje'wyr ipe etee futat . A'eramũ 'gã opytuna ojewi ipojo'ogamũ 'gã nerekoayau ee . — Ma'eramũ 'gã Paulo 'ga rerowiaa 'ũ ? Ma'eramũ 'gã opoia ekoete jane wi 'ũ ? — 'jau 'gã ajaupe amara'neramũ . A'eramũ 'gã awau iarũe'ema 'gã amũ majatykau erua . A'eramũ aipo 'gã awau 'gã nekaa . Paulo , Silasi . Mĩmera 'gã nekaa 'gã awau . — Sipyyk 'gã jarewau — 'jau 'gã 'gã nupe numiamũ . A'ere 'gã nuekoari 'gã . A'eramũ 'gã awawayau Jasãu 'ga rog ipe 'gã nekaa . — Ma'ape te 'gã nekoi ? — 'jau 'gã Jasãu 'ga upe . — Ma'ape te 'gã na'e ? Ere 'gã mũ'jãu oree — 'jau 'gã wafukaita Jasãu 'ga upe . A'ere Jasãu 'ga 'i : — Nitywi futari 'gã 'au — 'jau etee Jasãu 'ga 'gã nupe .
62005016	Sin	Jejui 'ga rerowiaara 'ga amũ nipo mama'e tywera apou akou . A'ea nipo pẽẽ esaka . A'ere aipoa namama'eukwaawa rapyaw ipe ae monoukara rũi nipo aipo 'ga remiapofera mama'e tywera . A'eramũ pẽẽ pejeje'ega monou Jarejuwarete 'ga upe , aipo mama'e tywera apoarera 'ga ree . A'eramũ Janeruwarete 'ga 'ga tywera moia 'ga wi 'ga momyauu nũ . A'ere mama'e tywera mũ mama'eukwaawa rapyaw ipe ae monoawa futat . Aipoa mama'e tywera apoara 'ga ree te kasi ajee peporogyta Jarejuwarete 'ga upe ne , a'e je pẽ nupe .
43013020	Faith	— A'jea futat je 'i jeremimokwasi'o 'gã nereko esageramũ 'gã je nanẽ je rereko esage ajemogyau nũ . Je rereko esageara 'gã je muarera 'ga nanẽ erekou esage ajemogyau nũ — 'jau 'ga oree .
58012028	Faith	A'eramũ ki jane Jarejuwarete 'ga muorypa . Anure 'ga reni 'wyriarareteramũ janee . Nateepawi futari 'ga 'wyriarareteramũ jane upe 'ũi re . Jane nanẽ nipo 'ga jane mogyau 'wyriaramũ ojepyri . A'eramũ ki jane 'ga muorypa ee . 'Ga pojeupa jarejemogyau . A'eramũ 'ga wemifutar imũ jane mama'e apo re aku'iramũ akou jane ree .
44019013	Description	A'eramũ judeu 'gã amũ nanẽ awau ekoete akou kwe pe . “ Mama'eukwaawa simoit 'gã nui Jejui 'ga rer imũ 'jau ” , 'jau ajaupe numiamũ . Sete 'gã pytuna . Sewa 'ga ra'yra 'gã . Mainana 'wyriara 'ga futat Sewa 'ga . 'Ga ra'yra 'gã poromũ oje'eg ekoete Jejui 'ga rer imũ mama'eukwaawa upe . — Paulo 'ga oo Jejui 'ga mome'wau oree jepi . A'eramũ ore Paulo 'ga remimome'ufera 'ga rer imũ oroje'ega pẽ nupe : Pe'je pejejepe'au 'gã nui — 'jau 'gã mama'eukwaawa upe .
44015040	Grace	A'eramũ Paulo 'ga Silasi 'ga etee erawau oirũnamũ nũ . A'eramũ 'gã pytuna 'gã oje'ega monou Jarejuwarete 'ga upe 'gã nee : — Ku'jyp . Kwe pe 'gã oi watau akou . Esag iki 'gã e'ỹina . Emu'akwaaw iki 'gã imogyau — 'jau 'gã oje'ega Jarejuwarete 'ga upe , 'gã o enune 'gã nee .
63001008	Recommendation	A'eramũ ki pẽẽ aipo 'gã nui pejejea'gwau . Perowiat kasi 'gã 'mea ne . 'Gã 'mea pẽẽ erowiaramũ pejepoia Jarejuwarete 'ga rerowiar awi . A'eramũ 'ga ojeupe pẽporowyky repya namuri pẽ nupe ne . Ojewi pepoire'em ire te nipo Janeruwarete 'ga pẽ mepyau ojeupe pẽporowyky are .
66011006	Violence	Jarejuwarete 'ga pãjẽa 'gã wereko . A'eramũ amunipo 'ã 'gã Jarejuwarete 'ga je'ega mome'u pype ifutar ire amana mogyrukare'ema . 'Y mu'jaga amunipo 'ã wyramũ . Mama'e tyweramũ mojeapoukaru'jau'japa , amunipo 'ã 'gã ywy pewara 'gã nereko tyweru'jau'japa .
44008021	Sin	A'ere nerekoi ore rewiri ra'e nũ'ũ . Nerepoiri we etywer awi ra'e nũ'ũ .
43017010	Faith	Je rerowiaara 'gã juejue janeremiayuwamũ . Enema'eramũ , jema'eramũ 'jau . A'eramũ nipo 'gã neko esage resakara 'gã 'jau jee : “ A'jea futat Jejui 'ga resageramũ ra'e . Sã'ã 'ga remiayuwa 'gã jemogy esagea ” , 'jau nipo 'gã nesakara 'gã jee .
45003012	Sin	Nokoi'i futari 'ga amũ Jarejuwarete 'ga remifutar imũ tãmẽjẽ mama'e esage apoaramũ . Nokoi'i futari 'ga amũ Jarejuwarete 'ga remifutar imũ mama'e esage are iporomutat ma'eramũ .
50002003	Recommendation	Pejemaku'i etee kasi ne . Mama'e apou pejejamaku'iu a'jea futat . Pejerowiaraip kasi pejejee etee ne . Aipoa nia'wyri pẽ nupe . Pejomopojejuka esageukat etee ki pejejaupe .
66001013	Description	Tatarana renawa pyter imũ 'ga amũ akou , kũima'e 'jawewara 'ga akou . Weteyrũ fukua 'ga erekou imunepa . 'Ga raitya 'ga ree imotypawa ouru apopyrera . 'Ga pasi'a 'arimũ imotypawa 'upa 'ga ree .
66022003	Faith	Nitywi futari mama'e tywera aipoa 'wyrarete pype . Nitywi futari “ mama'e tywera jee ” Janeruwarete 'ga 'jawa . Janeruwarete 'ga renawa 'ũi aipoa 'ga 'wyrarete pe futat . 'Ga remiayuwa 'gã 'ua 'ga muorypa au'jeteramũ futat peu .
60004007	Recommendation	Niporomukui futari nipo Kristu 'ga 'ua . A'eramũ nipo 'ga remiapofera mama'ea ateepawamũ . 'Ga rerowiaaramũ jane jarewau 'ga pyri . 'Ga rerowiare'ema 'gã awau mama'eukwaawa rapyaw ipe ajemogyau . Ma'eramũ 'ã je 'i pẽ nupe : Pemỹi kasi mama'e tywera apo are pejejea ne . Pejemogypyyk pejejemogyau Jarejuwarete 'ga ree , je 'i pẽ nupe . Pejeje'ega monou au'jeteramũ 'ga upe mama'e are .
44014026	Grace	A'e pe 'gã yaruu pype u'aawa mepyau . Awau ojewya 'uawera amunaw ipe Ãtioki pe nũ , Siria ywy pe 'up ma'e nũ . A'ea amunaw awi 'gã o enune Jejui 'ga rerowiaara 'gã oje'ega Jarejuwarete 'ga upe rai'i : “ Ejejuka esage ki 'gã nee 'gã nerekou . Eneje'ega 'gã oo imome'wau akou kwe pe . A'eramũ ene ejejukau 'gã nee ” , 'jau 'gã oje'ega Ku'jywa 'ga upe rai'i . Aipo Jarejuwarete 'ga upe 'gã 'e re Paulo 'ga awau watau Panape 'ga retee akou Jejui 'ga mome'wau rai'i . A'ere 'gã aipo 'gã porowyky teepawamũ 'awamũ . A'eramũ 'gã 'ua ojewya nũ Ãtioki pe nũ .
46007028	Recommendation	A'ere namama'e tywera apoa rũi poromũ , pẽnemirekoa . Kũjãmukuramũ nanẽ pẽẽ namama'e tywera apoa rũi pejemenaa nũ . A'ere 'ã emireko ma'eramũ namajepei tee rũi futat 'gã nemiapoa mama'ea . Ojemi'uekaa , oporowykyau ka'aranũũ are wemireko raity muawamũ . Emireko ma'e 'gã 'ã ajemuaẽma kwaiwete mama'e are ajemogyau . A'eramũ je a'eramũ 'jau pẽ nupe : “ Ojeteewaramũ kasi pẽnemireko futat pejejemogyau ne ” , 'jau je pẽ nupe . Mama'e are pẽnea'are'ema je afutat . Kũjã nanẽ 'ã mama'e apou omena 'ga upe nũ . A'eramũ nanuara 'gã nupe wayramũ rẽwẽjẽmĩ Jejui 'ga mome'ua 'gã nupe . Nipoetai rẽwẽjẽmĩ 'gã ee . Ojeteewaramũ te ajee 'ã aea majepei ete rẽwẽjẽmĩ aeporowykya . A'eramũ Jejui 'ga mome'ua waye'emamũ ae upe . 'Ga mome'u are etee futat 'gã wea'aramũ .
49006012	Sin	Najarejaupi rũi jane juowajari . Mama'eukwaawa 'wyriara remiayuwa te jane siowajat . Pejefuakaramũ futat mama'eukwaawa rowajaa . Ma'ja pyu jane iowajaa ? Jarejuwarete 'ga 'Agesage pyu .
59001005	Recommendation	Jarejuwarete 'ga remifutar are pejejeapyoe'emamũ pejeje'ega 'ga upe : “ Ku'jyp . Nakwaawi ete je . Najereapyoi ete je eneremifutar are . A'eramũ ene je mueapyou jereko esage are ” , 'jau ki pẽẽ 'ga upe . A'eramũ 'ga pẽ mu'akwaapa ee . Nije'eg ywyrafena'uweri 'ga janee . Naoje'eg ywyrafen imũ rũi 'ga jane mu'ei ojeupe ae je'egamũ .
52005019	Recommendation	Pejejeupe Jarejuwarete 'ga 'Agesage je'egauwe ki pemojerowiat pejejemogyau . Au'jeteramũ nipo 'ga 'Agesage je'ega nepeenuwi . A'eramũ noje'egu'jawi pẽ nupe ne .
58009002	Description	A'eramũ 'gã iapou ojeupe 'ga 'eawer imũ etee . Iapopaw ire 'gã imomy'japa taity poanamũũ pyu . Wesaw ypya upe 'gã 'jau “ Janeruwarete 'ga rupap ” , 'jau 'gã jupe . A'e pype futat arãparĩna 'ũina wenawa 'arimũ . Mani'oko'o'i piru'i rupawa nanẽ 'upa peu . A'e 'arimũ 'gã mani'oko'o'i piru'i rerawau inuga . “ Janeruwarete 'ga ma'ea ” , 'jau 'gã jupe jepi .
66003018	Recommendation	A'eramũ je 'jau pẽ nupe : Ourua pemut je wi . Je wi imuripyrera nateepawi futari . Aiporamũ tee pẽẽ ika'aranũũ kwai ma'e 'jawe futat peko . Taity aparasiga pemut pejejemimunewamũ , pejejenosĩ mateepawukaawamũ . Muaga nanẽ pemut je wi pejejeape imonopyramũ . Pejetywera pemoirukat jee . Aipoa ouru je wi imuripyrera 'jawe . Pejemuesageukat jee . Aipoa taity aparasiga munewa 'jawe jee . Pejemueapyoukat jee . Aipoa aerea fuaga 'jawe jee .
62005013	Faith	Jejui 'ga ree pejemogypyyk pejejemogyau . A'eramũ je ka'arana kwasiaa pẽ nupe , pẽ mu'jau Jarejuwarete 'ga pyri jarejemogy are .
43007018	Faith	— Oje'eg ekoete ma'e 'gã “ tajepojeuwukat 'gã nupe ” , 'jau 'gã numiamũ . A'ere Jarejuwarete 'ga rer imũ oje'eg ma'e 'gã nanarũi . “ Jarejuwarete 'ga tapojeuwukat 'ga 'gã nupe 'jau ” , 'jau 'gã . Aipo 'gã 'ea a'jea futat — 'jau 'ga 'gã nupe .
47004007	Grace	Namaira rũi jane . A'etea 'ã Janeruwarete 'ga ojekwaawukaa janee . Wa'yra 'ga nanẽ 'ã 'ga ikwaawukaa janee nũ . Sã'ã ae mama'e esage monoa mama'e ryrũ pype . Mama'e esagea ae nomonoa'uweri japepo tywera pype . A'ere 'ã Janeruwarete 'ga oje'ega muri janetywera po pe rakue . A'eramũ 'gã aipo jane imome'uramũ wea mỹina ee etee . Najane ree rũi 'gã wea mỹi aipoa jane imome'uramũ . Janeruwarete 'ga jane moporowykyukat ojeupe . 'Ga pãjẽ mũ etee te jane mama'e apoi 'ga upe . A'eramũ janeremiapofera resakara 'gã Jarejuwarete 'ga muorypa ee . “ Ene te 'ã eneresage jepi . Mama'e esagea 'ã ereapoukat 'gã nupe epãjẽ mũ ” , 'jau 'gã 'ga upe 'ga muorypa ee .
45012019	Recommendation	'Ga amũ mama'e tywera pejejeupe iapo re , pẽẽ pejejepyare'ema . Tene Janeruwarete 'ga te nipo pẽ nepyat , 'gã nerekou tyweaete pẽ nee . A'eramũ pẽẽ pejejepyare'ema 'gã nui . Ymã Moisesi 'ga ka'arana kwasiari inuga aipo are rakue : “ Je te aepyat pẽẽ , pẽ nupe 'gã mama'e tywera apo re . Je te 'gã areko tywerete pẽ nee , e'i Janeruwarete 'ga ” , 'jau Moisesi 'ga ikwasiaa inuga rakue . A'eramũ ki pẽẽ pejejepyare'ema , a'e je 'ã pẽ nupe .
43008054	Faith	Aipo 'eramũ Jejui 'ga 'jau 'gã nupe nũ : — “ Je te 'ã aereteretea ” , je 'e re taetu amunipo 'ã aipo pe'je . A'ere 'ã je natejee rũi agawewi je jerowiaraiwi . Jeruwarete 'ga 'ã aipo e'i jee . Pẽẽ 'ã “ Janeruwaretea 'ga ” pe'je futatee Jeruwarete 'ga upe .
45014020	Recommendation	Janeruwarete 'ga Jejui 'ga rerowiarukaa janepytuna 'gã nupe . A'eramũ pẽẽ a'eramũ 'ga rerowiar awi 'gã momoirukare'ema 'gã nemi'ue'ema 'u are . Nitywi futari i'upyre'ema mama'e mũ pẽ nupe numiamũ . A'ere jane jarepytuna 'gã motywerukari Jarejuwarete 'ga upe 'gã nemi'ue'ema 'gã nupe i'uukar ire . Nia'wyri nanuara .
43019040	Description	Aipoa 'gã erawau taity fuku are eko'woka . Aipoa ee eko'wog ire 'gã 'ga reumera mamana taity fuku pyu . Aipoa judeu 'gã nemiapoa futat . A'eramũ 'gã ipokwaapa .
58010034	Faith	Amumera 'gã 'gã imonou imunepa moromunepawa pype rai'i . A'e 'gã nee 'ã pẽẽ pejejemuaẽma rai'i . Amumẽ 'gã pẽkaraemã pojekau agawewi pẽ nui . A'etea nepẽku'ipawi ee . “ Janeruwarete 'ga poroywera te nipo nateepawi jane wi ” , pe'je etee nipo pejeku'iramũ nan pejejerekoramũ .
44013023	Grace	— Ymã te 'ã Janeruwarete 'ga 'i 'gã nupe rakue : “ Davi 'ga juapyrama nipo je amut amũ pẽ nupe , pẽtywera moiawamũ ” , 'jau 'ga 'ã rakue . A'eferupi te aje ako 'ga Jejui 'ga muri rakue , Israeu juapyreramũ oree rakue , oretywera moiawamũ rakue . U'eawer imũ etee futat ako 'ga Jejui 'ga muri rakue — 'jau Paulo 'ga 'gã nupe u'ama imome'wau .
46002009	Faith	Ymã te 'ã Janeruwarete 'ga ka'arana kwasiarukari Isai 'ga upe ee rakue : “ Ojee iporomutat ma'e 'gã nupe Janeruwarete 'ga mama'e esage mỹigatu . Niesagi jane mama'e esagea jarejeupe 'ga remimỹigatu 'jawewara . Nienuwi futari jane 'ga remiaporama rera . Janereapyoi futari jane 'ga remiaporam are . A'ere 'ga ojee iporomutat ma'e 'gã nupe etee futat iapoi ” , 'jau 'ga ikwasiarukaa ka'aran are Isai 'ga upe rakue .
45008011	Grace	Janeruwarete 'ga 'Agesagea Jejui 'ga moferapa 'ga manũ re rakue . A'eramũ Janeruwarete 'ga U'agesage rerekwaramũ nanẽ janeretefera moferapa jane manũ re nũ . Jane moferawukaa U'agesage upe .
45008016	Faith	Jejui 'ga jane erowiaramũ Janeruwarete 'ga jane mogyau wa'yramũ . A'eramũ 'ga 'Agesagea “ Kiapi'ni ” jane mu'eukaa Jarejuwarete 'ga upe . 'Ga 'Agesagea nanẽ 'jau janee : “ Ene Ku'jywa 'ga ra'yra ” , 'jau 'ga 'Agesagea janee .
48006007	Recommendation	“ Simorytee Jarejuwarete 'ga jarejemiapofer are ” , pe'je kasi ne . Naani . Nimoryteeawi futari Janeruwarete 'ga . Okwaap 'ga pẽẽ omoryteea . Sã'ã pekoa . Juowuu tym ire 'ã , pẽẽ juowuu a'ỹi etee ipa'wau jui . Nepepo'oa'uweri 'ã yky'ỹja juowuu 'yw awi .
45011022	Grace	A'eramũ jane Jarejuwarete 'ga kwaapa . Ajemuaẽm 'ga werowiaara 'gã nee . A'ere 'ga werowiare'ema 'gã nereko tyweretei . 'Awamũ pẽẽ judeue'emamũ 'ga rerowiaa pejejemogyau . A'eramũ 'ga opota'waramũ pẽ nee . Wesageramũ 'ga pẽ nupe . A'ere 'ga werowiar awi pepoir ire 'ga poiri pẽ nui , pẽ mũ'jãu wemiayuw awi 'gã mũ'ẽawera 'jawe etee futat .
59005007	Recommendation	Pẽẽ 'ã jepytuna 'jawe jee . Pejejereko tyweramũ kasi pejepyat ne . Janeruwarete 'ga te nipo pẽ nepyat anure . Jarejararete 'ga jewyra ete ki peapesak pejejemogyau pejejemogekowe'em futat . Sã'ã aeko jaramũ ae jemogya ko pypiara tyarũ rapesaga . Najema'nẽma'nẽi 'ã ae ityarũ are .
55001016	Grace	A'ere Onesifuru 'ga nanarũi . Nojenosĩ 'ga je wi moromunepawa pype je rekoramũ . Roma pe owaẽmawe 'ga 'ua je rekaa . Je resag ire etee nipo 'ga poiri je rekar awi . 'Ga je maku'iu'jau'japa .
62002028	Faith	Kunumĩmet , kũjãmet 'jau . Jejui 'ga ree etee ki pejemujat . A'eramũ pẽẽ anure 'ga ruramũ pejejenosõue'em pejewau 'ga repejãna . Mama'e tywera apo re pejenosĩ 'ga rowase pejewaw ipe ne .
48005016	Recommendation	Jarejuwarete 'ga 'Agesage remifutar imũ etee ki mama'ea peapo . 'Ga pãjẽ mũ mama'e apo re nipo pẽẽ mama'e tywera apou'jape'ema pejejemifutar ymaner imũ .
54001015	Grace	“ Ymã te Jejui Kristu 'ga ruri ywy pe aetywera katu'okawamũ rakue ” , sa'e ki jarekou . Aipo 'ea a'jea futat . A'eramũ ki jane aipo 'e rerowiaa . A'jea futat 'ga ruri aetywera katu'okawamũ ikue . Je ako jetywerete agawewi futat 'gã apyraapa ikue .
49006010	Faith	Ka'arana kwasiapawe'ẽwe je pẽ mu'akwaapa mama'e tywera apo awi . Sã'ã jefaruua . Aparuowajare'emawe 'ã 'gã itajuaity munewa u'yw awi . Nan tee futat jane . Jarejuwarete 'ga remiayuwamũ jane jemogyi jefaruu 'jawe . Janejararete 'ga pãjẽretea . A'eramũ pẽẽ pejejemujaa a'jea futat 'ga ree . A'eramũ 'ga U'agesage mua pẽ nupe . A'eramũ 'ga pãjẽa pẽ a'gwau mama'eukwaawa 'wyriar awi . “ Tamote'arukat 'gã Ku'jywa 'ga upe 'jau ” , 'jau nipo mama'eukwaawa 'wyriara ojeupe pẽ nee . A'ere Janeruwarete 'ga U'agesage muri pẽ nupe . A'eramũ pẽẽ mama'eukwaawa 'wyriara je'ega renupe'ema .
46010012	Recommendation	Iporiay'i “ Jereapyo je mama'e are . A'eramũ je mama'e tywera apowe'em jepi ” 'jara 'gã . Anure nipo aipo 'jara 'gã mama'e tywera apoi .
58010014	Grace	Majepei tee futat 'ga manũi janetywer are rakue . A'eramũ 'ga werowiaramũ janetywera moia jane wi , jane katu'oka tãmẽjẽ futat .
43010031	Violence	Aipo ojeupe 'ga 'eramũ , 'gã ita pyyka 'ga ree . — Simono imomoa 'ga ree 'jau — 'jau numiamũ .
46011003	Description	A'ere je 'awamũ mama'e mũ ree pẽ mu'ei nũ . Kristu 'ga 'ũi 'wyriaramũ kũima'eferamũ jane upe . Kũima'e 'gã 'ũina 'wyriaramũ wemireko 'gã nupe . Nan te Janeruwarete 'ga 'ũina 'wyriaramũ Kristu 'ga upe .
58011036	Violence	Amumera 'gã 'gã erekoemãu . A'eramũ 'gã 'gã mopimopika ae mopikawa tupaama 'jawewara pyu . Amumera 'gã 'gã erawau 'gã kupyfaa itaju pyu 'gã munepa moromunepawa pype .
58006019	Faith	Jarejeapene'emamũ futat Jejui 'ga 'eawer are . 'Ga rerowiar ywyapiramũ jane jarepoire'ema 'ga wi . “ Tejerowiaramũ je pẽ nerawau ywag ipe Tejuwarete 'ga pyri ” , 'jau 'ga janee rakue . 'Ga ra'ne awau ywag ipe Jarejuwarete 'ga pyri . A'eramũ jane “ Je aroo pẽẽ ywag ipe ” , 'ga 'e rerowiaa jarejemogyau . Ywag ipe awau 'ga rekoi mainana 'wyriararete 'jawewara janee . Ymã mainana 'wyriararete 'ga etee awawarũ osou Jarejuwarete 'ga rupawarete pype , 'ga mogytaawa my'jawa pype rakue . Opytuna 'gã nee 'ga oi osou oporogytau Jarejuwarete 'ga upe . Nan tee futat Jejui 'ga ra'ne awau ywag ipe 'Uwarete 'ga pyri . Wemiayuwamũ jane ree 'ga oi oporogytau 'Uwarete 'ga upe . Janeruwarete 'ga 'ga mogou mainana 'wyriararete 'jawewaramũ nakwaparimũ ete rũi futat Mekiseteki 'ga 'jawe .
49005011	Recommendation	Ypytunimũ wata ma'e 'jawewara 'gã mama'e tywera etee wapo . A'ere kasi peapo mama'e tywera 'gã pyri ne . Mama'e esage etee futat iapou . A'eramũ mama'e tywera apoara 'gã ojenosõu wemiapofera renosõu pẽ nui . Pẽnemiapo esage resakawe 'gã wemiapo tywer are weapyoramũ . A'eramũ nipo 'gã 'jau : “ Tỹỹ . Mama'e tywera etee nipo je aapo tekou ra'e jepi ” , 'jau nipo 'gã ojeupe , pẽnemiapo esage resag ire .
59004011	Recommendation	“ 'Ga 'ã nia'wyri akou Jarejuwarete 'ga upe ” , pe'je awi pejejaupe . Au'je pejuago'o re . Janeruwarete 'ga 'ã “ pejuereko esage ki ” , e'i 'ga 'ã janee rakue . A'eramũ pẽẽ pejejuago'oramũ 'ga porogyta renupe'ema . 'Ga porogyta renupa katuare'ema 'gã 'ga kurapara 'jawe ajemogy 'ga upe . 'Ga porogyta renupare'emamũ nanẽ pẽẽ 'ga kurapara 'jawe pejemogy 'ga upe . 'Ga porogyta kuraparamũ nanẽ nepeenuwi 'ga porogyta . “ Je te 'ã je'akwaap Jarejuwarete 'ga apyraap ” , 'jau nipo pẽẽ 'ga porogyta kuraparamũ .
66021021	Description	Iosoma rokwara majepei tee ita fu'asigũũa apopyrera , perua 'jawa apopyrera . Peuwara aeatawapy'apykawa ouru apopyra etee futat . Okawuramũ werawerawuu 'jawe .
58003006	Faith	A'ere Kristu 'ga Jarejuwarete 'ga ra'yraretea . A'eramũ Janeruwarete 'ga 'ga mogou 'wyriaramũ wemiayuwa 'gã nupe . A'eramũ 'ga 'Uwarete 'ga remiayuwa 'gã nee ojejukau esage . 'Uwarete 'ga remifutar imũ etee futat Kristu 'ga ojejukau 'ga remiayuwa 'gã nee . Jane nanẽ jarejemogyau 'ga remiayuwamũ . 'Ga ree jarejemogypyyg awi jarepoire'em ire jane jarejemogyau 'ga remiayuwamũ futat . “ Anure nipo je pẽ nerooi pẽ mogyau Tejuwarete 'ga pyri nakwaparimũ warãu rũi futat ” 'e rerowiar awi jarepoire'em ire jane jarejemogyau 'ga remiayuwamũ .
45012009	Recommendation	A'jea futar iki pẽporomutat pejejemogyau pejejuee . Pejejotywera kasi pefutar etee pejejemogyau ne . Pejemu'e ki mama'e esage apoara 'gã nee .
66011013	Violence	'Gã jeupirauwe ywya oyyita kwaiwete . A'eramũ kwaiwete 'oga u'aa . Kwaiwete 'gã amanũmũ . Sete miu 'gã amanũmũ . A'ere sesẽta miu 'gã namanũi . A'eramũ 'gã 'jau Jarejuwarete 'ga upe : — Ene te 'ã pãjẽretea — 'jau 'gã 'ga upe , 'gã kyjea 'gã nerekou .
48003020	Description	A'ere Janeruwarete 'ga oje'ega nuerooukari Abraão 'ga upe . Janeruwarete 'ga retea futat oje'eg 'ga upe .
43019010	Description	— Ma'eramũ ene eje'ege'ema jee ki 'ei ? Nerekwaawi nipo ejewi je 'gã momoirukara ki 'ei ? Enemanũwet te ra'u nũ ? — 'jau Piratu 'ga 'ga upe .
44008032	Description	Aipo 'jau ka'aran are 'upa : “ Sã'ã karupa'mĩ raeme'ema weroo ajukaramũ . Amumera 'ã wawa monoogamũ miamũ waeme'emamũ . Nan tee futat nipo 'ga . Noje'egi wereko tywereteramũ .
44013021	Description	'Ga sawa'erauwe 'ga pytuna 'gã oje'ega monou Jarejuwarete 'ga upe : “ 'Ga amũ emỹi 'wyriaramũ oree ” , 'jau 'gã 'ga upe rakue — 'jau Paulo 'ga 'gã nupe u'ama . — A'erauwe Janeruwarete 'ga Sau 'ga mogoi 'wyriarareteramũ 'gã nupe . Sau 'ga Kisi 'ga ra'yra 'ga . Pẽjamĩ 'ga juapyrera 'ga . Kwarẽta kwara rupi 'ga akou 'wyriaramũ . A'ere 'ga nuenuwi Jarejuwarete 'ga je'ega . A'eramũ Janeruwarete 'ga opoia Sau 'ga wi . A'eramũ 'ga Davi 'ga etee imogou 'ga py'rau nũ . Davi 'ga 'ga imogou 'ga renawer ipe nũ .
56001010	Sin	Kwaiwete 'gã Jejui 'ga rerowiari rakue numiamũ . A'ere 'gã 'ga rerowiaraiwi etee . 'Awamũ 'gã nuenuwi futari Jejui 'ga je'ega . Nopoiri futari 'gã janeypy remimome'ufer awi . Morogyta ymaner are etee futat 'gã 'gã mu'ei ajemogyau . Ymã te janeypy jemogyi Moisesi 'ga je'eger imũ etee futat rakue . A'ere jane 'awamũ jane jemogyi Jejui 'ga je'eg imũ etee futat . A'ere 'gã amũ 'i 'gã nupe : “ Naani . Peapo awi nanuara . Moisesi 'ga je'eg imũ etee futar iki peko ” , 'jau futatee 'gã 'gã nupe 'gã moryteeu .
44010012	Description	A'e pype 'ga wyra tesirũmera resaka . Wata ma'e , owewe ma'e , oyryryk ma'e . Mĩmera 'ga esaka kwaiwete . Judeu 'gã nupe i'upyre'ema juejue 'ua ojypa taity pype 'ga upe . A'e pype 'ga Jarejuwarete 'ga je'ega renupa .
43017022	Grace	— Je 'ã esage ma'ea . A'eramũ ako ene je muorywukaa jarejepyriwara 'gã nupe ikue , ywagipewara 'gã nupe ikue . A'eramũ je nan tee futat 'gã muesageu tejesage 'jawe . A'eramũ 'gã ajemogyau majepei 'yweteewara 'jawe jane 'jawe — 'jau Jejui 'ga oporogytau u'ama 'Uwa 'ga upe .
55001013	Faith	Morogyta esage are ako je ene mu'ei ikue . A'eramũ ene emu'eawer imũ etee ekou esage . Jereko esagea ako ereesak ikue . A'eramũ ene je 'jawe etee futat ekou esage . Erowiar ete futar iki Jejui 'ga ekou . Ejejuka esage ki ekou tekotee 'gã nee . Nan tee jane Jejui 'ga ree ojemujat ma'eramũ jane jemogyi .
43002006	Description	Aipoa 'gã jatykaaw ipe 'y ryrũa 'upa . Tuwiuu ma'ea . Aipoa 'y ryrũa 100 litro pyyka . Itakanafũa poromũ . 'Gã jepoeitawa yrũa futat . Judeu 'gã au'jeteramũ ojepoeita ojekatu'okawamũ Jarejuwarete 'ga upe .
46015034	Recommendation	Au'je mama'e tywera pẽẽ iapo re . “ Jarejuwarete 'ga remiayuwareteramũ jane jemogyi ” , pe'je nipo nanuaramũ numiamũ . A'ere nipo pẽẽ mũ nepejemogypyygi futari 'ga ree . Aipo a'e je pẽ mojenosĩukaawamũ .
49004002	Recommendation	Pejerowiaraip kasi pejejee te ne . Pẽpota'wa pãwẽ ki pejejuee . Pejejeaite'ema pejejuee . Pejemara'ne'emamũ nanẽ pejejuee nũ . Pejejuee pẽmara'ne'ema pejejuee pẽporomutara resaukaa .
65001023	Recommendation	'Gã amũ nipo mama'eukwaawa rape are etee wea'aramũ . A'eramũ ki pẽẽ Jejui 'ga rerowiarukaa 'gã nupe . Sã'ã tata pe 'ga amũ 'ara ja'wyja'wy . Nan tee 'gã . Pepyyk 'gã tata awi . Pejemuaẽm iki tekotee 'gã nee . A'eramũ ki pẽẽ itywet ma'e 'gã nee pejejemuaẽma . 'Gã tywer awi 'gã momoirukaa . “ 'Gã te ajemogy otyweramũ ” , pe'je ete kasi 'gã nupe ne . 'Gã tywera kasi pefutar ete ne . Kasi a'e pe pẽẽ nanẽ peapo mama'e tywera 'gã 'jawe ne .
45008028	Grace	Jarejuwarete 'ga ree janeporomutaramũ jarejemogyau . 'Ga futat 'ã jane mũ'jãu jane mogyau wemiayuwamũ rakue . A'eramũ 'ga , janee mama'eay mũ jesaukaramũ , mama'e esage apou ee nũ .
45016019	Recommendation	A'ere nanarũi pẽẽ . Jejui 'ga ree morogyta esagea pẽẽ erowiaa pejejemogyau . A'eramũ je teku'iramũ pẽ nee . Afutat je pẽẽ mama'e esage etee iapoa . Pẽẽ mama'e tywera apoa je ifutare'ema .
58009004	Description	
45003027	Faith	'Ga te 'ã jane muesage . A'eramũ jane 'jawe'em : “ Je te 'ã jeresage 'gã nesagea apyraapa ” , 'jawe'em jane . NaMoisesi 'ga je'ega renuparamũ rũi 'ga jane muesagei . Jejui 'ga rerowiaaramũ te 'ga jane muesagei . A'eramũ jane jarejerowiaraipe'ema jarejesage are . 'Ga te 'ã jane muesage .
43014010	Faith	Jeruwarete 'ga je 'jawe futat kũi . Je nanẽ 'ga 'jawe futat kũi . Majepei teewara 'jawe futat ore rekoi kũi . Nererowiari nipo aipoa ki sa ? — 'jau Jejui 'ga Filipe 'ga upe . A'eramũ 'ga 'jau oree : — Nateje'ega etee rũi je amome'u pẽ nupe 'agamũ . Tejuwarete 'ga je'ega te je amome'u pẽ nupe kũi . Opãjẽ mũ futat 'ga mama'e apoukari jee .
44016022	Violence	A'erauwe futat peu ajatyka ma'e 'gã afukai : — A'jea futat te 'ã 'gã mama'e tywera apo ekoetei 'ua 'au — 'jau 'gã wafukaita . — Pe'je ajee sinupã 'gã — 'jau 'gã wafukaita . A'erauwe 'wyriara 'gã fu'ami 'gã naity monorogukaa 'gã nui .
43013034	Recommendation	— A'eramũ je mama'e yau mũ mome'wau pẽ nupe . Jeporomutat te je 'ã pẽ nee kwaiwete . A'eramũ ki pẽẽ nanẽ pejeporomutaramũ pejejuee . Pejejuerekou esage ki je 'jawe .
47005001	Grace	Tapỹja 'jawe janeretea . Sã'ã ae tapỹi apoa . A'ere 'ã tapỹja to'omi kamẽsĩete . Nan tee futat nipo janeretea . Jane manũnamũ nipo janerete nemamũ futat . A'ere nipo jane manũnamũ jane'aga oi ywag ipe . A'eramũ nipo peu Janeruwarete 'ga janerete yau mua janee nũ . Aipoa jarejete yau rerekou nipo jane nimanũu'jawi futari .
43012044	Faith	A'eramũ Jejui 'ga oje'ega momorayau ojee ajatyka ma'eramũ juejue oree : — Je rerowiaara 'gã je muarera 'ga nanẽ futat werowiat — 'jau Jejui 'ga oree .
44009013	Description	— Tee nũ'ũ . Akwaap je 'ga rera nũ . Kwaiwete 'gã 'ga rera mome'ui jee jepi nũ'ũ . “ Jerusareg ipe 'ga Jejui 'ga rerowiaara 'gã Saulo 'ga opyyk imunepa moromunepawa pype ” 'ea je aenup jepi nũ'ũ .
55003002	Sin	A'ea 'ara rupi nipo 'gã tyweramũ . 'Auwara 'gã nipo ojee etee futat wea'aramũ ajemogyau . Naajuee rũi futat 'gã nea'aramũ ajemogyau . Ka'aranũũ mono'ogara 'gã . Je te 'ã kũima'eeteetea 'jara 'gã mĩnamũ . “ Je jeresage ” , e'i 'gã numiamũ . A'ere 'gã nia'wyri ajemogyau , ajakurapara 'gã te ajemogy . 'Uwa 'ga je'ega miamũ 'gã nuenuwi futari . Oy ẽẽ je'ega miamũ futat 'gã nuenuwi . Aipo 'gã niapyakwafugi futari . Ojeupe mama'e muramũ , “ au'jete eremut jee ” , 'jare'emamũ ae poromũ . A'e 'gã nopojeuwi futari Jarejuwarete 'ga .
45005009	Grace	Jejui Kristu 'ga manũ are Janeruwarete 'ga 'jau janee : “ Pẽnesage jee ” , 'jau 'ga janee . Jejui Kristu 'ga jane erowiaramũ te 'ga aipo 'jau janee . Jejui 'ga janetywera mepyaupap 'ga upe janee . A'eramũ taetu Janeruwarete 'ga jane rerekou tyweru'jape'ema janetywer are .
45014014	Sin	Jarejararete 'ga ree je tejemujaa ikue . Ma'eramũ 'ã je 'ga remifutara kwaawi . A'eramũ je 'jau pẽ nupe : Nitywi futari i'upyre'ema mama'e mũ janee numiamũ . A'ere 'ã ae juawyawyi te . “ Tejemi'ue'ema 'ua nipo je motywet Jarejuwarete 'ga upe ” 'jara 'gã nupe ia'wyre'ema futat .
54004006	Faith	Aipo are ki 'gã emu'e , ki Timoteo . Jejui 'ga rerowiaara 'gã ki emu'e . 'Gã nupe aipo mome'u esageramũ . Jejui Kristu 'ga remiayuw esageramũ futat ereko . A'eramũ ene ai'iwe , ai'iwe 'jau Jarejuwarete 'ga je'ega mogytau ekou . 'Ga je'ega a'jea futat . A'eramũ ene imogytau ekou ejea'aramũ ee . A'eramũ ene 'ga je'eg imũ etee futat ekou . A'eramũ ene eojere'emamũ futat mama'e apou ekou 'ga je'eg imũ etee futat .
